Zaaknummer (LJN/ECLI)|is_eviction|extracted_text
ECLI_NL_RBMID_2010_BL3583.xml|False|"[eiseres] vordert - samengevat - veroordeling van [gedaagde] tot betaling van een bedrag van € 15.279,19 aan hoofdsom, vermeerderd met buitengerechtelijke kosten tot een bedrag van € 904,00, met de wettelijke handelsrente en met veroordeling van [gedaagde] in de proceskosten. [eiseres] stelt hiertoe het navolgende.
Volgens [eiseres] schiet [gedaagde] jegens haar toerekenbaar tekort in de nakoming van de overeenkomst nu zij (een deel van) de door haar aan [eiseres] verschuldigde bedragen ter zake van door [eiseres] in opdracht en voor rekening van [gedaagde] verrichte installatiewerkzaamheden onbetaald laat. [gedaagde] verkeert ook in verzuim. [gedaagde] is ondanks herhaalde aanmaning door [eiseres] niet tot betaling overgegaan.
[eiseres] bestrijdt dat zij een bedrag van € 2.168,-- zou moeten crediteren ter zake van niet geleverd sanitiar voor de woning aan de [adres] te Tholen. De stelpost daarvoor was volgens [eiseres] € 2.200,-- inclusief montagewerkzaamheden. De montagewerkzaamheden zijn wel verricht. [gedaagde] is op 28 april 2008 gecrediteerd voor een bedrag van € 1.567,26.
In de vordering is niet begrepen het nog bij [eiseres] openstaande bedrag ter zake van voor de woning van [betrokkene] verrichte werkzaamheden omdat een aantal opleverpunten nog niet naar behoren zijn opgelost.
[eiseres] geeft ter gelegenheid van de comparitie aan dat haar vordering ter zake van openstaande fakturen € 12.771,88 bedraagt welk bedrag ziet op de fakturen d.d. 9 januari 2008, 18 februari 2008 en 28 april 2008.
[eiseres] betwist gemotiveerd aansprakelijk te zijn voor de te late oplevering door [gedaagde] van de nieuwbouwwoning van [betrokkene]. Voorts betwist [eiseres] de hoogte van de schade die [gedaagde] stelt te lijden door de onvolkomenheden in de door [eiseres] aan de woning van [betrokkene] verrichte werkzaamheden. Deze schade is volgens [eiseres] ook onvoldoende onderbouwd. [eiseres] stelt voor januari 2009 niet in verzuim te zijn omdat de ingebrekestelling dateert van januari 2009. Nog afgezien daarvan stelt [eiseres] dat [gedaagde] deze schade niet kan verrekenen omdat [betrokkene] de aannemingsovereenkomst heeft gesloten met IDS B.V. en dus IDS B.V. de eventuele schade lijdt die [gedaagde] thans stelt te willen verekenen. [eiseres] wijst er op dat voor overdracht van een vordering een akte van cessie nodig is.
[gedaagden sub 2 en 3]. delen mee dat gedaagde sub 1 met ingang van 1 januari 2009 niet langer bestaat. IDS B.V. staat volgens [gedaagden sub 2 en 3]. nog in het handelsregister ingeschreven. [gedaagde] heeft op basis van een stilzwijgende samenwerkingsovereenkomst de bouwwerkzaamheden namens IDS B.V. uitgevoerd. [gedaagde] heeft de rechten en plichten uit de overeenkomst die was gesloten tussen [gedaagde] en [eiseres] overgenomen. [gedaagde] is daardoor volgens [gedaagden sub 2 en 3]. ook in een rechtsverhouding met [eiseres] komen te staan. [eiseres] heeft haar facturen ook aan [gedaagde] gestuurd.
[gedaagden sub 2 en 3]. erkennen dat [gedaagde] de factuur van 9 januari 2008 onbetaald te heeft gelaten, zij denken dat de factuur van 18 februari 2008 door [gedaagde] is betaald.
[gedaagde] betwist gehouden te zijn het door [eiseres] gevorderde bedrag te voldoen. [gedaagde] stelt daartoe dat [eiseres] toerekenbaar tekortgeschoten is in de nakoming van overeenkomst met betrekking tot de in de woning van [betrokkene] te verrichten installatiewerkzaamheden. Ten gevolge daarvan heeft [gedaagde] de woning niet op tijd kunnen opleveren waardoor zij op grond van de tussen haar en [betrokkene] gesloten overeenkomst gehouden was [betrokkene] een korting van € 3.600,-- op de aanneemsom te verlenen. Daarnaast houdt [betrokkene] [gedaagde] aansprakelijk voor de gebreken en de schade die hij lijdt c.q. zal lijden door het niet op de juiste wijze functioneren van de door [eiseres] geïnstalleerde warmtepomp en centrale verwarming. Deze schade begroot [gedaagde] tot op dit moment op een bedrag van € 1.500,--, vermeerderd met de kosten voor herstel van de tuin van [betrokkene]. Daarnaast stelt [gedaagde] dat zij tot een bedrag van € 1.450,-- extra kosten heeft moeten maken als gevolg van het tekortkomen door [eiseres]. [eiseres] is op grond van artikel 7:758 BW jegens [gedaagde] aansprakelijk voor de door [gedaagde] ten gevolge van het tekortkomen door [eiseres] opgekomen schade.
[gedaagde] stelt dat zij gerechtigd is het van [eiseres] te vorderen bedrag ex artikel 6:127 BW te verrekenen met de door [eiseres] gevorderde bedragen. Ter gelegenheid van de comparitie is door [gedaagde] aangegeven dat hetgeen zij heeft gesteld ten aanzien van nog door [eiseres] te crediteren bedragen buiten beschouwing kan worden gelaten omdat de creditnota van 28 april 2009 klopt.
vonnis
RECHTBANK MIDDELBURG
65833 / HA ZA 08-60927 januari 2010
Sector civiel recht
zaaknummer / rolnummer: 65833 / HA ZA 08-609
Vonnis van 27 januari 2010
in de zaak van
de besloten vennootschap met beperkte aansprakelijkheid
[eiseres],
gevestigd te Sint-Maartensdijk,
eiseres,
advocaat mr. R.L.H. Boas te Goes,
tegen
1. de vennootschap onder firma
[gedaagde sub 1],
gevestigd te Sint Philipsland,
2. [gedaagde sub 2],
wonende te Sint Philipsland,
3. [gedaagde sub 3],
wonende te Tholen,
gedaagden,
advocaat mr. J.W. van Koeveringe te Middelburg.
Partijen zullen hierna [eiseres] en – gedaagden gezamenlijk – [gedaagde] genoemd worden. Gedaagden sub 2 en 3 zullen gezamenlijk aangeduid worden als [gedaagden sub 2 en 3].
De procedure
Het verloop van de procedure blijkt uit:
- tussenvonnis d.d. 11 maart 2009
het proces-verbaal van comparitie van 19 mei 2009.
Ten slotte is vonnis bepaald.
De feiten
[eiseres] heeft in opdracht en voor rekening van [gedaagde] installatiewerkzaamheden verricht. [gedaagde] is een bouwonderneming die zich richt op de woningbouw en utiliteitsbouw op kleine schaal. [gedaagde] heeft (een deel van) de facturen van [eiseres] onbetaald gelaten.
[eiseres] heeft op 1 december 2006 met Aannemingsbedrijf [gedaagde] een overeenkomst gesloten tot het verrichten van installatiewerk in een nieuw te bouwen woning voor H. [betrokkene] – verder [betrokkene] – te Hendrik Ido Ambacht. Aannemingsbedrijf [gedaagde] is in mei 2007 in staat van faillissement geraakt.
I.D.S. B.V. heeft als aannemer op 28 april 2007 met [betrokkene] een overeenkomst van aanneming van werk tot het afbouwen van de nieuwbouwwoning te Hendrik Ido Ambacht gesloten. [gedaagde], die op grond van een stilzwijgende samenwerkingsovereenkomst met I.D.S. B.V. de werkzaamheden uitvoerde, is op 15 mei 2007 met de werkzaamheden begonnen. De opleverdatum is bepaald op 14 september 2007. De woning is begin oktober 2007 opgeleverd.
Het geschil
[eiseres] vordert - samengevat - veroordeling van [gedaagde] tot betaling van een bedrag van € 15.279,19 aan hoofdsom, vermeerderd met buitengerechtelijke kosten tot een bedrag van € 904,00, met de wettelijke handelsrente en met veroordeling van [gedaagde] in de proceskosten. [eiseres] stelt hiertoe het navolgende.
Volgens [eiseres] schiet [gedaagde] jegens haar toerekenbaar tekort in de nakoming van de overeenkomst nu zij (een deel van) de door haar aan [eiseres] verschuldigde bedragen ter zake van door [eiseres] in opdracht en voor rekening van [gedaagde] verrichte installatiewerkzaamheden onbetaald laat. [gedaagde] verkeert ook in verzuim. [gedaagde] is ondanks herhaalde aanmaning door [eiseres] niet tot betaling overgegaan.
[eiseres] bestrijdt dat zij een bedrag van € 2.168,-- zou moeten crediteren ter zake van niet geleverd sanitiar voor de woning aan de [adres] te Tholen. De stelpost daarvoor was volgens [eiseres] € 2.200,-- inclusief montagewerkzaamheden. De montagewerkzaamheden zijn wel verricht. [gedaagde] is op 28 april 2008 gecrediteerd voor een bedrag van € 1.567,26.
In de vordering is niet begrepen het nog bij [eiseres] openstaande bedrag ter zake van voor de woning van [betrokkene] verrichte werkzaamheden omdat een aantal opleverpunten nog niet naar behoren zijn opgelost.
[eiseres] geeft ter gelegenheid van de comparitie aan dat haar vordering ter zake van openstaande fakturen € 12.771,88 bedraagt welk bedrag ziet op de fakturen d.d. 9 januari 2008, 18 februari 2008 en 28 april 2008.
[eiseres] betwist gemotiveerd aansprakelijk te zijn voor de te late oplevering door [gedaagde] van de nieuwbouwwoning van [betrokkene]. Voorts betwist [eiseres] de hoogte van de schade die [gedaagde] stelt te lijden door de onvolkomenheden in de door [eiseres] aan de woning van [betrokkene] verrichte werkzaamheden. Deze schade is volgens [eiseres] ook onvoldoende onderbouwd. [eiseres] stelt voor januari 2009 niet in verzuim te zijn omdat de ingebrekestelling dateert van januari 2009. Nog afgezien daarvan stelt [eiseres] dat [gedaagde] deze schade niet kan verrekenen omdat [betrokkene] de aannemingsovereenkomst heeft gesloten met IDS B.V. en dus IDS B.V. de eventuele schade lijdt die [gedaagde] thans stelt te willen verekenen. [eiseres] wijst er op dat voor overdracht van een vordering een akte van cessie nodig is.
[gedaagden sub 2 en 3]. delen mee dat gedaagde sub 1 met ingang van 1 januari 2009 niet langer bestaat. IDS B.V. staat volgens [gedaagden sub 2 en 3]. nog in het handelsregister ingeschreven. [gedaagde] heeft op basis van een stilzwijgende samenwerkingsovereenkomst de bouwwerkzaamheden namens IDS B.V. uitgevoerd. [gedaagde] heeft de rechten en plichten uit de overeenkomst die was gesloten tussen [gedaagde] en [eiseres] overgenomen. [gedaagde] is daardoor volgens [gedaagden sub 2 en 3]. ook in een rechtsverhouding met [eiseres] komen te staan. [eiseres] heeft haar facturen ook aan [gedaagde] gestuurd.
[gedaagden sub 2 en 3]. erkennen dat [gedaagde] de factuur van 9 januari 2008 onbetaald te heeft gelaten, zij denken dat de factuur van 18 februari 2008 door [gedaagde] is betaald.
[gedaagde] betwist gehouden te zijn het door [eiseres] gevorderde bedrag te voldoen. [gedaagde] stelt daartoe dat [eiseres] toerekenbaar tekortgeschoten is in de nakoming van overeenkomst met betrekking tot de in de woning van [betrokkene] te verrichten installatiewerkzaamheden. Ten gevolge daarvan heeft [gedaagde] de woning niet op tijd kunnen opleveren waardoor zij op grond van de tussen haar en [betrokkene] gesloten overeenkomst gehouden was [betrokkene] een korting van € 3.600,-- op de aanneemsom te verlenen. Daarnaast houdt [betrokkene] [gedaagde] aansprakelijk voor de gebreken en de schade die hij lijdt c.q. zal lijden door het niet op de juiste wijze functioneren van de door [eiseres] geïnstalleerde warmtepomp en centrale verwarming. Deze schade begroot [gedaagde] tot op dit moment op een bedrag van € 1.500,--, vermeerderd met de kosten voor herstel van de tuin van [betrokkene]. Daarnaast stelt [gedaagde] dat zij tot een bedrag van € 1.450,-- extra kosten heeft moeten maken als gevolg van het tekortkomen door [eiseres]. [eiseres] is op grond van artikel 7:758 BW jegens [gedaagde] aansprakelijk voor de door [gedaagde] ten gevolge van het tekortkomen door [eiseres] opgekomen schade.
[gedaagde] stelt dat zij gerechtigd is het van [eiseres] te vorderen bedrag ex artikel 6:127 BW te verrekenen met de door [eiseres] gevorderde bedragen. Ter gelegenheid van de comparitie is door [gedaagde] aangegeven dat hetgeen zij heeft gesteld ten aanzien van nog door [eiseres] te crediteren bedragen buiten beschouwing kan worden gelaten omdat de creditnota van 28 april 2009 klopt.
De beoordeling
Aangezien [eiseres] ter gelegenheid van de comparitie heeft aangegeven dat de vordering € 12.771,88 bedraagt en ziet op de fakturen d.d. 9 januari 2008, 18 februari 2008 en 28 april gaat de rechtbank ervan uit dat [eiseres] haar vordering in het kader van deze procedure tot dit bedrag beperkt.
[gedaagden sub 2 en 3]. hebben de vordering niet, althans onvoldoende gemotiveerd, bestreden. Met de door [gedaagden sub 2 en 3]. ter gelegenheid van de comparitie gemaakte opmerking dat de faktuur van 18 februari 2008 volgens hen wel betaald is maar dat zij niet weten wanneer acht de rechtbank dat gedeelte van de vordering onvoldoende gemotiveerd bestreden en dat verweer wordt dan ook gepasseerd.
De vordering kan, gelet op het vorenstaande, worden toegewezen indien de gegrondheid van het verweer van [gedaagde], die zich bij wijze van verweer op verrekening beroept, niet op eenvoudige wijze is vast te stellen. De rechtbank overweegt hieromtrent als volgt.
De vordering tot schadevergoeding die [gedaagde] op [eiseres] stelt te hebben en wenst te verrekenen wordt door [eiseres] gemotiveerd betwist. Gelet op deze gemotiveerde betwisting staat de omvang van de vordering ten aanzien waarvan [gedaagde] zich op verrekening beroept niet vast. Nog afgezien daarvan is de rechtbank van oordeel dat de vordering door [gedaagde], gelet op de gemotiveerde betwisting, onvoldoende is onderbouwd. Nu de vordering die [gedaagde] op [eiseres] stelt te hebben niet op eenvoudige wijze is vast te stellen, zal de rechtbank het verweer van [gedaagde] passeren.
Voorts staat niet vast dat aan de vereisten voor verrekening is voldaan. Immers, een schuldenaar is bevoegd tot verrekening indien hij een prestatie te vorderen heeft die, onder andere, beantwoordt aan zijn schuld jegens dezelfde wederpartij. [gedaagde] wenst de vordering van [eiseres] te verrekenen met een vordering tot schadevergoeding die zij op [eiseres] stelt te hebben als gevolg van toerekenbaar tekortkomen door [eiseres] in de nakoming van de overeenkomst met betrekking tot de nieuwbouwwoning van [betrokkene]. Wederpartij bij de overeenkomst van aanneming tot het afbouwen van de nieuwbouwwoning van [betrokkene] is echter I.D.S. B.V. en niet [gedaagde]. Indien en voor zover sprake is van schade als gevolg van toerekenbaar tekortkomen door [eiseres] is I.D.S. B.V. degene die als wederpartij van [betrokkene] die schade in haar vermogen lijdt en niet [gedaagde]. [gedaagde] heeft niet gesteld dat I.D.S. B.V. de vordering die zij uit hoofde van toerekenbaar tekortkomen door [eiseres] op [eiseres] zou hebben aan [gedaagde] heeft overgedragen. Nog afgezien daarvan is de overeenkomst met betrekking tot de door [eiseres] in de woning van [betrokkene] te verrichten werkzaamheden door [eiseres] gesloten met Aannemingsbedrijf [gedaagde] en dus niet met [gedaagde]. [gedaagde] stelt weliswaar dat zij de rechten en plichten uit de overeenkomst die was gesloten tussen [gedaagde] en [eiseres] heeft overgenomen en in een rechtsverhouding met [eiseres] is komen te staan, maar dit is niet gebleken. Een overdracht van een overeenkomst aan een derde dient bij akte te geschieden en de wederpartij, in dit geval [eiseres], had haar medewerking daaraan dienen te verlenen. Een stilzwijgende overdracht waarvan kennelijk in het onderhavige geval sprake is, leidt niet tot overdracht van de overeenkomst. Gelet op het vorenstaande is niet voldaan aan de ingevolge artikel 6:127 lid 2 BW voor verrekening geldende vereisten.
De rechtbank zal de vordering van [eiseres] wat betreft de hoofdsom dan ook toewijzen.
De rechtbank is van oordeel dat nu [eiseres] op haar facturen vermeldt dat zij betaling gaarne binnen 15 dagen na faktuurdatum ontvangt, niet sprake is van een als uiterste dag van betaling overeengekomen datum. De rechtbank zal de wettelijke handelsrente dan ook toewijzen met ingang van 30 dagen na de aanvang van de dag, volgende op die waarop [gedaagde] de facturen heeft ontvangen.
[eiseres] heeft gesteld buitengerechtelijke kosten te hebben gemaakt en heeft de ter zake van de buitengerechtelijke kosten verrichte werkzaamheden nader gespecificeerd. De rechtbank is van oordeel dat het ter zake van buitengerechtelijke kosten gevorderde bedrag redelijk is en dat het kosten betreft die in redelijkheid zijn gemaakt. Gelet op het vorenstaande en nu [gedaagde] de vordering voor zover het de buitengerechtelijke kosten betreft niet heeft bestreden, zal de rechtbank het door [eiseres] ter zake van buitengerechtelijke kosten gevorderde bedrag toewijzen met uitzondering van de door [eiseres] daarover gevorderde wettelijke handelsrente. De wettelijke handelsrente ex artikel 6:119a BW is niet van toepassing op ter zake van schadevergoeding te vorderen bedragen. De rechtbank zal dus de wettelijke rente ex artikel 6:119 BW over het ter zake van buitengerechtelijke incassokosten gevorderde bedrag vanaf de dag van dagvaarding toewijzen nu over het moment van betaling door [eiseres] niets is gesteld.
[gedaagde] zal als in het ongelijk gestelde partij in de proceskosten worden veroordeeld. De kosten aan de zijde van [eiseres] worden begroot op:
- dagvaarding € 85,80
- vastrecht € 355,00
- salaris procureur € 904,00 (2,0 punten x tarief € 452,-- )
Totaal € 1.344,80.
De beslissing
De rechtbank
veroordeelt gedaagden hoofdelijk, des dat de één betalende de anderen zullen zijn gekweten, om aan [eiseres] te betalen een bedrag van € 13.675,88, vermeerderd met de wettelijke rente als bedoeld in art. 6:119a BW over een bedrag van € 12.771,88, telkens vanaf 30 dagen na de aanvang van de dag volgende op die waarop de schuldenaar de factuur heeft ontvangen tot de dag van volledige betaling, en vermeerderd met de wettelijke rente als bedoeld in art. 6:119 BW over een bedrag van € 904,-- met ingang van de dag van dagvaarding tot de dag van volledige betaling;
veroordeelt [gedaagde] in de proceskosten, aan de zijde van [eiseres] tot op heden begroot op € 1.118,00, vermeerderd met de wettelijke rente met ingang van 12 februari 2010 over het ter zake van griffierecht en procureurssalaris verschuldigde bedrag indien en voor zover het verschuldigde griffierecht en procureurssalaris door [gedaagde] niet binnen 14 dagen na dagtekening van dit vonnis zal zijn voldaan;
verklaart dit vonnis tot zover uitvoerbaar bij voorraad;
wijst af het meer of anders gevorderde.
Dit vonnis is gewezen door mr. J. de Graaf en in het openbaar uitgesproken op 27 januari 2010.
"
ECLI_NL_RBUTR_2012_3382.xml|False|"Nietigheid dagvaarding; domiciliekeuze in huurovereenkomst; gedaagde geschaad in haar belangen.
sector handel en kanton
kantonrechter
locatie Utrecht
zaaknummer: 786707 UV EXPL  11-483 CTH 4065

inzake

wonende te [woonplaats],
verder, in afwijking van het verstekvonnis, te noemen [opposerende],
opposerende partij,
gemachtigde: mr. O.P. van der Linden, advocaat te Utrecht,
tegen:
de besloten vennootschap met beperkte aansprakelijkheid

gevestigd te [vestigingsplaats],
verder ook te noemen [A],
geopposeerde partij,
gemachtigde: mr. J. van Andel, advocaat te Utrecht.
[opposerende] heeft verzet gedaan tegen het op vordering van [A] in kort geding gewezen verstekvonnis van 2 september 2011 met zaaknummer en rolnummer 767007 UV EXPL 11-316 en heeft alsnog verweer gevoerd.
[A] heeft voorafgaand aan de mondelinge behandeling producties 7 tot en met 16 in het geding gebracht.
De zitting heeft plaatsgevonden op 21 december 2011. Partijen hebben hun standpunten aan de hand van pleitnotities toegelicht. Van de zitting is aantekening gehouden.
Hierna is uitspraak bepaald.
Partijen hebben een huurovereenkomst gesloten met betrekking tot een door [A] aan [opposerende] verhuurde bedrijfsruimte met bovenwoning aan de [adres]te [vestigingsplaats]. De gehuurde bedrijfsruimte is bestemd voor de uitoefening van een horecabedrijf.
Artikel 28 van de huurovereenkomst tussen partijen luidt – voor zover van belang – als volgt:




Op 2 september 2011 is in kort geding in de zaak met zaaknummer en rolnummer 767007 UV EXPL 11-316 verstekvonnis gewezen. In dit vonnis is – onder meer – de ontruiming van het gehuurde gelast binnen veertien dagen na betekening van het vonnis.
Op 12 oktober 2011 is [A] tot ontruiming van het gehuurde overgegaan.
[A] heeft in de verstekprocedure gevorderd, uitvoerbaar bij voorraad:
veroordeling van [opposerende] om binnen zeven dagen na betekening van dit vonnis het gehuurde aan de [adres]te [vestigingsplaats] te ontruimen en te verlaten met al degenen die zich daar van harentwege bevinden en al hetgeen zich daarin van harentwege bevindt, alsmede het gehuurde, onder overgifte van alle sleutels van het gehuurde, geheel ter vrije beschikking aan [A] te stellen;
machtiging van [A] om zonodig de tenuitvoerlegging van dit vonnis op kosten van [opposerende] te bewerkstelligen met behulp van de sterke arm van justitie en politie;
alles op straffe van verbeurte van een dwangsom van € 5.000,00 per dag of gedeelte van een dag, dat [opposerende] nalatig blijft aan het sub 1 gevorderde te voldoen;
veroordeling van [opposerende] om tegen behoorlijk bewijs van kwijting aan [A] te betalen € 6.991,49 aan onbetaalde huur tot en met juli 2011, alsook een bedrag aan verbeurde boetes van € 1.482,00, alles tot aan de dag der algehele voldoening;
veroordeling van [opposerende] tot betaling van € 2.332,17 per maand aan vergoeding vanaf augustus 2011en € 114,00 per kalenderweek aan verbeurde boetes, met ingang van week 31 van 2011, alles tot aan de daadwerkelijke ontruiming;
veroordeling van [opposerende] tot betaling van de proceskosten.
Bij het verstekvonnis zijn de gevorderde ontruiming en veroordeling van [opposerende] tot betaling van € 6.991,49 ter zake van achterstallige huur tot en met juli 2011 en tot betaling van € 2.332,17 voor elke maand of gedeelte van een maand, met ingang van augustus 2011 tot de daadwerkelijke ontruiming, toegewezen. Voorts is [opposerende] veroordeeld in de proceskosten, aan de zijde van [A] tot de dag van de uitspraak begroot op in totaal € 1.006,81. Het meer of anders gevorderde is afgewezen.
[opposerende] vordert in het verzet dat zij wordt ontheven van de veroordeling als uitgesproken in het verstekvonnis en dat [A] niet-ontvankelijk wordt verklaard in haar vordering, althans dat de vorderingen van [A] alsnog worden afgewezen, met veroordeling van [A] in de kosten van het verzet.
Op de stellingen van partijen wordt hierna, voor zover van belang, nader ingegaan.
Het verzet kan geacht worden tijdig en op de juiste wijze te zijn ingesteld, nu het tegendeel gesteld noch gebleken is, zodat [opposerende] in zoverre in haar verzet kan worden ontvangen.
Belangrijkste geschilpunt tussen partijen is het antwoord op de vraag of het exploit van dagvaarding in de verstekprocedure door [A] betekend mocht worden aan het woonadres van [opposerende] zoals dit uit de gemeentelijke basisadministratie blijkt, zoals is geschied, of dat betekend diende te worden aan het domicilie zoals [opposerende] dit gekozen heeft in de huurovereenkomst.
[A] stelt op dit punt dat de door haar ingeschakelde deurwaarder de gemeentelijke basisadministratie heeft geraadpleegd en dat op grond van de verkregen informatie is overgegaan tot betekening aan de woonplaats van [opposerende]. Het stond haar vrij te kiezen uit de woonplaats van [opposerende] aan de [adres] te [woonplaats] en het gekozen domicilie aan de [adres]te [vestigingsplaats], alwaar het gehuurde zich bevindt, aldus [A]. Dit brengt volgens [A] mee dat de dagvaarding rechtsgeldig is betekend en dat het verstekvonnis een geldige titel opleverde voor de inmiddels uitgevoerde ontruiming.
Dit standpunt bestrijdt [opposerende] door aan te voeren dat partijen uitdrukkelijk zijn overeengekomen dat [opposerende] domicilie kiest aan de [adres]te [vestigingsplaats]. In artikel 28 van de huurovereenkomst is bepaald dat vanaf de ingangsdatum van de huur alle mededelingen van verhuurder aan huurder in verband met de uitvoering van het huurcontract gericht worden aan het adres van het gehuurde. In het verleden zijn alle exploiten en brieven van [A] aan [opposerende] ook aan het adres [adres]te [vestigingsplaats] gericht. Het adres aan de [adres] is verhuurd en [opposerende] komt daar naar eigen zeggen nauwelijks. Het chalet dat zich op het adres bevindt heeft geen eigen brievenbus en post wordt in een algemene brievenbus gegooid, aldus [opposerende]. [opposerende] vraagt zich in dit kader af hoe de deurwaarder heeft kunnen menen dat een exploit dat in die algemene brievenbus wordt geworpen [opposerende] zou kunnen bereiken. Nu het exploit van dagvaarding nietig is dient het verstekvonnis buiten werking gesteld te worden, aldus [opposerende].
De kantonrechter overweegt het volgende. Dagvaarding dient bij exploit te geschieden door een daartoe bevoegde deurwaarder. De strekking van artikel 46, eerste lid Wetboek van Burgerlijke rechtsvordering (Rv), waarin is bepaald dat de deurwaarder een afschrift van het exploit laat aan degene voor wie het is bestemd in persoon of aan diens woonplaats, is zoveel mogelijk te waarborgen dat het afschrift degene voor wie het bestemd is, daadwerkelijk bereikt. De woonplaats van een natuurlijk persoon bevindt zich op de voet van artikel 1:10 lid 1 BW te zijner woonstede, en bij gebreke van een woonstede, ter plaatse van zijn werkelijk verblijf. Derhalve mag er in beginsel vanuit worden gegaan dat [opposerende] haar woonplaats of woonstede heeft op het adres waarop zij in de gemeentelijke basisadministratie staat ingeschreven.
Artikel 1:14 BW bepaalt dat degene die kantoor of filiaal houdt ook daar woonplaats heeft ten aanzien van aangelegenheden die dit kantoor of dit filiaal betreffen. Deze woonplaats is echter niet exclusief. Dit is wel het geval indien toepassing wordt gegeven aan artikel 1:15 BW. Artikel 1:15 BW opent de mogelijkheid voor een persoon om een andere woonplaats te kiezen dan zijn werkelijke woonplaats. Uit de overeenkomst en hetgeen door partijen naar voren is gebracht maakt de kantonrechter op dat [opposerende], overeenkomstig de eisen die artikel 1:15 BW daaraan stelt, uitdrukkelijk domicilie heeft gekozen in het gehuurde aan de [adres]te [vestigingsplaats] voor zover het mededelingen van verhuurder aan huurder in verband met de uitvoering van de huurovereenkomst betreft.
Uit de parlementaire geschiedenis bij artikel 1:15 BW blijkt dat enkel indien de gekozen woonplaats uitsluitend in het belang van de tegenpartij – hier [A] – is gekozen voor het uitbrengen van sommaties en het zenden van kennisgevingen, deze tegenpartij desgewenst ook aan de werkelijke woonplaats van belanghebbende zijn sommatie kan uitbrengen of zijn kennisgeving kan zenden. Wanneer het wettelijk gevolg een gevolg betreft waaromtrent voor de belanghebbende partij geen onzekerheid mag bestaan, kan van een keuze tussen beide woonplaatsen geen sprake zijn. Dit is het geval indien de woonplaats is bepaald mede in het belang van degene die haar kiest (Parl. Gesch. Boek 1, p. 52). [opposerende] heeft op dit punt onweersproken aangevoerd dat op het adres in [woonplaats] enkel een gezamenlijke brievenbus aanwezig is waardoor niet altijd zeker is dat daarin geworpen post de geadresseerden bereikt en zij daarom het domicilie hanteert als correspondentieadres, zodat van een dergelijk belang aan haar zijde moet worden uitgegaan.
Uit hetgeen hiervoor is overwogen vloeit voort dat [A] gehouden was deze domiciliekeuze te respecteren en het exploit van dagvaarding – dat als mededeling kan worden gezien als bedoeld in artikel 28 van de huurovereenkomst – aan het domicilie te betekenen en dat [A] niet mocht volstaan met betekening van de dagvaarding aan het in de gemeentelijke basisadministratie vermelde adres. Te meer lag betekening aan het domicilie op de weg van [A] nu [A] ter terechtzitting de stelling van [opposerende] niet heeft weersproken dat [A] er weet van had dat [opposerende] het chalet niet bewoont en daar enkel een gezamenlijke brievenbus aanwezig is waardoor niet altijd zeker is dat daarin geworpen post de geadresseerden bereikt. [opposerende] wijst er in dit verband op dat om voornoemde reden alle correspondentie gericht werd aan het domicilie.
Bovendien hebben partijen ter terechtzitting verklaard dat in het verleden – omstreeks 2006 – ter gelegenheid van destijds gevoerde procedures, betekening van exploiten en vonnissen zowel aan het toenmalige woonadres van [opposerende], als ter domicilie heeft plaatsgevonden. Hieruit volgt dat [A], anders dan zij ter terechtzitting heeft verklaard, voor betekening van exploiten en vonnissen niet zonder meer het woonadres gebruikt dat in de gemeentelijke basisadministratie staat geregistreerd, maar dat zij (eveneens) het overeengekomen domicilie gebruikt. De door [opposerende] overgelegde correspondentie laat zien dat zij immer het domicilie vermeldt als verzendadres, zodat voor [A] kenbaar was dat dit adres door [opposerende] als correspondentieadres wordt aangemerkt. In aanvulling hierop is van belang dat de correspondentie rond onderhavige kwestie door [A] altijd naar het domicilie is verzonden, terwijl de dagvaarding, overigens zonder voorafgaande aanzegging en in afwijking van de eerdere correspondentievoering, betekend is aan het adres uit de gemeentelijke basisadministratie.
Bezien in het licht van het voorgaande en gelet op het feit dat – zoals hiervoor is overwogen – de domiciliekeuze als vervat in de huurovereenkomst tussen partijen in het belang is van [opposerende], heeft [A] niet aan haar woonplaats mogen houden met terzijdestelling van het gekozen domicilie.
Nu het exploit van dagvaarding niet, zoals voorgeschreven in artikel 111 lid 2 jo 120 lid 1 Rv in samenhang met artikel 45 lid 2 Rv, aan de gekozen woonplaats, maar aan de woonstede van [opposerende] is betekend, is de dagvaarding in beginsel nietig. In artikel 122 eerste lid Rv staat dat de rechter het beroep op nietigheid verwerpt indien naar zijn oordeel het gebrek de gedaagde niet onredelijk in zijn belangen heeft geschaad. Hiervan is sprake indien het gebrek in de dagvaarding van dien aard is dat [opposerende] dientengevolge wordt bemoeilijkt in het verweer dat zij in het geding wil voeren. Bij de beantwoording van de vraag of zich een zodanige bemoeilijking voordeed dat [opposerende] dientengevolge onredelijk in haar (procesrechtelijke) belangen is geschaad, weegt de kantonrechter mee dat aannemelijk is dat het exploit [opposerende] niet heeft bereikt en zij om die reden niet in de verstekprocedure is verschenen, zij als gevolg daarvan geen verweer heeft kunnen voeren en executie van het verstekvonnis reeds had plaatsgevonden vooraleer [opposerende] in verzet is gekomen. Dit voorgaande brengt naar het oordeel van de kantonrechter mee dat sprake is van een zodanige bemoeilijking in het voeren van verweer dat het beroep van [opposerende] op nietigheid van de dagvaarding dient te worden gehonoreerd. De nietigheid van de dagvaarding wordt derhalve niet gedekt door het verzet van [opposerende] tegen het verstekvonnis. Nu aannemelijk is dat gedaagde niet is verschenen ten gevolge van het voornoemde nietigheidsgebrek en gelet op het feit dat de terechtzitting in kort geding reeds heeft plaatsgevonden, is er geen plaats voor herstel van het gebrek overeenkomstig het bepaalde in lid 2 van art. 121 Rv, doch dient ingevolge het bepaalde in lid 3 van dat artikel de nietigheid van de dagvaarding te worden uitgesproken.
Nu [opposerende] ook belang heeft bij de nietigverklaring van de dagvaarding, kan het door haar gedane beroep op de nietigheid van de dagvaarding worden toegewezen en dient het verstekvonnis te worden vernietigd.
Het voorgaande brengt met zich dat voor beoordeling van de reconventionele vordering van [opposerende] in deze procedure geen plaats is.
[A] zal als de in het ongelijk gestelde partij in de kosten worden verwezen. De kosten van de verstekprocedure aan de zijde van [opposerende] worden begroot op nihil. De kosten van de verzetprocedure, gevallen aan de zijde van [opposerende], worden begroot op:
dagvaarding	€	90,81
vast recht	€	71,00
salaris gemachtigde	€
Totaal	€	561,81
Nu aan [opposerende] een toevoeging is verleend, dienen 75% van de dagvaardingskosten en het gehele salaris, te weten € 468,11, te worden voldaan aan de griffier van de rechtbank.
De kantonrechter:
verklaart het verzet van [opposerende] tegen het verstekvonnis van de kantonrechter van 2 september 2011 onder zaaknummer / rolnummer 767007 UV EXPL 11-316 gegrond,
vernietigt het door de kantonrechter op 2 september 2011 onder zaaknummer / rolnummer 767007 UV EXPL 11-316 gewezen verstekvonnis,
ontheft [opposerende] uit de tegen haar bij dat vonnis uitgesproken veroordeling,
en opnieuw beslissend
verklaart de dagvaarding nietig,
veroordeelt [A] tot betaling van de proceskosten aan de zijde van [opposerende], tot de uitspraak van dit vonnis begroot op € 561,81, waarin begrepen € 400,00 aan salaris gemachtigde, waarvan een bedrag van € 468,11 te voldoen aan de griffier op het moment dat [A] een nota van de rechtbank daarvoor heeft gekregen,
verklaart dit vonnis tot zover uitvoerbaar bij voorraad,
wijst het meer of anders gevorderde af.
Dit vonnis is gewezen door mr. K.G.F. van der Kraats, kantonrechter, en is in aanwezigheid van de griffier in het openbaar uitgesproken op 4 januari 2012.
"
ECLI_NL_RBMNE_2016_1965.xml|False|"Verzekeringsrecht. Diefstal motor. Gedekt voorval? Verzekerde moet bewijzen dat motor ten tijde van diefstal afgesloten was door middel van stuurslot en extra ART goedgekeurd slot.
Civiel recht
kantonrechter
locatie Utrecht
zaaknummer: 4007715 UC EXPL 15-4683 MAR/1217

in de zaak van

wonende te [woonplaats] ,
eisende partij in conventie,
verwerende partij in reconventie,
gemachtigde: mr. Drijftholt
tegen
de naamloze vennootschap

gevestigd te Utrecht,
gedaagde partij in conventie,
eisende partij in reconventie,
gemachtigde: mr. E.J.A.A. van Dal.
Partijen worden hierna [eiser] en ASR genoemd.
Het verloop van de procedure blijkt uit:
het tussenvonnis van 3 juni 2015, waarbij een comparitie van partijen is bepaald;
de conclusie van antwoord in reconventie van 2 november 2015;
de comparitie gehouden op 2 november 2015, waarvan aantekening is gehouden;
de akte inhoudende depot ter griffie van 3 december 2015 van [eiser] ;
de brief van 26 november 2015 met bijlagen van ASR;
het faxbericht van 4 december 2015 van [eiser] ;
de brief van 17 december 2015 van de griffier van de rechtbank;
het faxbericht van 21 december 2015 van [eiser] ;
de brief van 12 februari 2016 met bijlagen van [eiser] ;
de faxberichten van 16 februari 2016 van ASR;
het faxbericht van 18 februari 2016 van [eiser] .
Ten slotte is vonnis bepaald.
[eiser] heeft een verzekeringsovereenkomst gesloten met ASR voor zijn motorscooter van het merk Piaggio met kenteken [kenteken] (hierna: de motor).
Het polisblad van de hiervoor onder 2.1. vermelde verzekeringsovereenkomst vermeldt als verzekerde rubrieken wettelijke aansprakelijkheid, beperkt casco en ongevallen opzittenden.
Op de verzekeringsovereenkomst zijn naast de Algemene Voorwaarden ook Bijzondere Voorwaarden Motorverzekering Casco Beperkt van toepassing. In deze Bijzondere Voorwaarden is onder meer het volgende bepaald:
























In de nacht van 12 op 13 juni 2014 is de motor gestolen uit de achtertuin van [eiser] .
[eiser] heeft op 13 juni 2014 bij de politie aangifte gedaan van diefstal van de motor. Het proces-verbaal vermeldt onder meer het volgende:


[eiser] heeft op 13 juni 2014 bij de politie een aanvullende aangifte van diefstal van de motor gedaan, met betrekking tot tegelijk met de diefstal van de motor eveneens gestolen goederen.
In opdracht van ASR heeft CED Nederland B.V. een expertise verricht naar de schadeomvang. CED heeft de schade op basis van de dagwaarde inclusief btw vastgesteld op € 6.000,00. Het expertiserapport van 1 juli 2014 heeft, voor zover hier van belang, de volgende inhoud:





Op 30 juli 2014 heeft [eiser] nogmaals een aanvullende aangifte van de diefstal van zijn motor gedaan. Het proces-verbaal vermeldt onder meer de volgende verklaring:



ASR heeft EMN Expertise (hierna: EMN) opdracht gegeven een toedrachtonderzoek te verrichten. Het desbetreffende rapport d.d. 5 september 2014 heeft, voor zover hier van belang, de volgende inhoud:














































Bij het hiervoor onder 2.9. vermelde rapport van EMN is onder andere als bijlage opgenomen het door [eiser] ondertekende interview d.d. 25 augustus 2014. De inhoud daarvan luidt voor zover hiervan belang als volgt:





























Bij aangetekende brief van 18 september 2014 heeft ASR onder meer het volgende aan [eiser] meegedeeld:














Een schriftelijke verklaring van 30 december 2015 van [B] , buurman van [eiser] , heeft onder meer de volgende inhoud:


Een schriftelijke verklaring van 20 januari 2015 van [C] , echtgenote van [eiser] , heeft onder meer de volgende inhoud:


[eiser] vordert bij vonnis, uitvoerbaar bij voorraad:
de veroordeling van ASR tot betaling van de door [eiser] geleden schade van € 6.000,00, te vermeerderen met de wettelijke rente vanaf 13 juni 2014 en buitengerechtelijke incassokosten van € 675,00;
de veroordeling van ASR tot onmiddellijke verwijdering van de (persoons)gegevens van [eiser] uit het interne en externe incidentenregister;
de veroordeling van ASR tot het onmiddellijk doen van mededeling aan Stichting CIS en het Bureau Justitiële Zaken van het Verbond van Verzekeraars waaruit ondubbelzinnig blijkt dat [eiser] niet in strijd met waarheid heeft verklaard en er derhalve geen sprake is van frauduleus handelen door [eiser] ;
e veroordeling van ASR in de kosten van de procedure, de kosten van de gemachtigde en de nakosten daaronder begrepen;
en verklaring voor recht dat ASR ten onrechte de verzekering van [eiser] heeft opgezegd.
Ter onderbouwing van die vordering stelt [eiser] dat hij met twee getuigenverklaringen en een bon van het slot bewezen heeft dat zijn motor ten tijde van de diefstal afgesloten was met een beugelslot. [eiser] stelt dat hij niet in strijd met de waarheid heeft verklaard. ASR is daarom gehouden zijn schade te vergoeden, zijn gegevens uit de registers te verwijderen en de verzekering te herstellen. Namens ASR heeft CED de schade vastgesteld op € 6.000,00. [eiser] is akkoord met deze vaststelling en maakt daarop dan ook aanspraak.
ASR voert gemotiveerd verweer.
Op de stellingen van partijen wordt hierna, voor zover van belang, nader ingegaan.

ASR vordert bij vonnis uitvoerbaar bij voorraad de veroordeling van [eiser] tot betaling van een bedrag van € 1.111,09, te vermeerderen met de wettelijke rente, met ingang van 1 augustus 2014 over € 158,21 en met ingang van 6 oktober 2014 uur over € 152,88, althans met ingang van een door de kantonrechter in goede justitie te bepalen datum. Daarnaast vordert ASR de veroordeling van [eiser] in de kosten van deze procedure, die van de executie daaronder begrepen.
Aan deze vordering legt ASR het volgende ten grondslag. Als gevolg van de handelwijze van [eiser] heeft ASR onderzoeks- en expertisekosten moeten maken. Op grond van artikel 5 lid 2 onder 1 juncto artikel 6 lid 5 van de algemene voorwaarden in combinatie met artikel 28 BVPCB juncto artikel 10 BVPA kunnen de gemaakte kosten worden verhaald als er geen dekking is. Daarnaast doet ASR een beroep op onverschuldigde betaling (artikel 6:203 BW). Verder baseert ASR haar vordering op schending van de inlichtingenplicht van artikel 7:941 lid 5 BW dat, gelezen in samenhang met artikel 6:74 BW, haar de mogelijkheid biedt de kosten op [eiser] te verhalen. Tot slot doet ASR een beroep op artikel 6:162 BW, omdat verzekeringsfraude is aan te merken als onrechtmatige daad op grond waarvan ASR expertisekosten als schade van [eiser] terug kan vorderen.
Voor de omvang van de expertisekosten verwijst ASR naar de nota’s van 1 juli 2014 en 5 september 2014 van EMN, die zij als productie 4 heeft overgelegd.
[eiser] voert gemotiveerd verweer.
Op de stellingen van partijen wordt hierna, voor zover van belang, nader ingegaan.
Het geschil dat partijen verdeeld houdt komt neer op de vraag of sprake is van een gedekt voorval in de zin van de polis.
Tussen partijen is niet in geschil dat de motor van [eiser] gestolen is. Of de diefstal van de motor van [eiser] gedekt is onder de polis moet beoordeeld worden aan de hand van de omschrijving van de dekking, zoals opgenomen in artikel 4 van de Bijzondere Voorwaarden Motorverzekering Casco Beperkt, in combinatie met de uitsluitingen, zoals vermeld in artikel 8 van die voorwaarden (zie hiervoor onder 2.3.).
Op grond van artikel 4 van de Bijzondere Voorwaarden wordt dekking geboden voor het verlies van de motor door diefstal. In zoverre is dus sprake van een gedekt voorval. Op basis van de omschrijving in artikel 8 wordt in geval van diefstal echter geen dekking verleend - kort gezegd - in geval van onvoldoende zorg (lid 9) en/of indien de motor niet afgesloten was met een stuurslot en een extra ART-goedgekeurd slot (lid 10).
ASR voert primair aan dat de motor ten tijde van de diefstal onvoldoende beveiligd was en er daarom geen dekking wordt verleend. [eiser] zal daarom moeten bewijzen dat zijn motor ten tijde van de diefstal afgesloten was door middel van het stuurslot en ook met een extra ART-goedgekeurd slot. [eiser] stelt immers dat wel sprake is van een gedekt voorval.
Ter onderbouwing van haar verweer dat de motor ten tijde van de diefstal onvoldoende beveiligd was, heeft ASR het rapport d.d. 5 september 2014 opgesteld door EMN overgelegd. De kantonrechter is van oordeel dat ASR met dit rapport voorshands voldoende heeft gemotiveerd dat de motor niet voldoende afgesloten was. De kantonrechter overweegt als volgt.
In zijn aangifte bij de politie van de diefstal van zijn motor op 13 juni 2014 heeft [eiser] verklaard dat de motor afgesloten was met het stuurslot. Over deze aangifte verklaart [eiser] tegenover de onderzoeker van EMN dat die correct is. Op het formulier “Verklaring terzake diefstal motor” heeft [eiser] ingevuld dat de motor op slot stond met het stuurslot dat af fabriek op de motor is gemonteerd. Ook hierover verklaart [eiser] tegenover de onderzoeker van EMN dat hij dit juist heeft ingevuld. Aan de eerste aangifte bij de politie en aan de informatie die is ingevuld en aangekruist op het formulier “Verklaring terzake diefstal motor” komt belangrijke betekenis toe, in die zin dat beide dateren van kort na het moment waarop [eiser] bekend was geraakt met het feit dat zijn motor gestolen bleek te zijn. De door hem toen opgegeven informatie mag worden geacht over een te komen met de feitelijke omstandigheden omdat zijn herinnering toen nog vers was. Dit vormt voor de kantonrechter een belangrijke indicatie dat de motor alleen was afgesloten door middel van het stuurslot.
ASR heeft op basis van de door [eiser] ingevulde “Verklaring terzake diefstal motor” en het proces-verbaal van aangifte dekking onder de polis geweigerd, omdat de motor alleen afgesloten was met het stuurslot. [eiser] is eerst daarna tegenover ASR het standpunt gaan innemen dat hij zijn motor ook met een ART-4 goedgekeurd beugelslot had afgesloten. Dit op zichzelf al is, in het licht van zijn eerdere verklaring tegenover de politie en op het meergenoemde formulier, op zijn minst opmerkelijk te noemen. Met ASR is de kantonrechter van oordeel dat de onderbouwing van dit standpunt daarnaast vragen oproept. Tegenover ASR heeft [eiser] dit gewijzigde standpunt onderbouwd met de verklaring dat hij op 6 februari 2014 een beugelslot heeft gekocht bij Safeshore in Amsterdam. [eiser] heeft van de aankoop van het slot (onder meer) een aankoopfactuur overhandigd. Uit het onderzoeksrapport van 5 september 2014 van EMN volgt dat de aankoopfactuur onder het factuurnummer bekend is bij Safeshore, maar dat deze in de administratie van Safeshore gedateerd is op 13 augustus 2014 en niet, zoals [eiser] betoogt, op 6 februari 2014. De kantonrechter is van oordeel dat ASR dus in beginsel terecht de dekking onder de polis heeft afgewezen. [eiser] mag bewijs leveren. De kantonrechter zal [eiser] in de gelegenheid stellen bewijs te leveren van zijn stelling dat zijn motor in de nacht van 12 op 13 juni 2014 behalve met het stuurslot ook was afgesloten met een ART-4 goedgekeurd slot, een Oxford beugelslot.
Indien [eiser] het bewijs (mede) wenst te leveren door schriftelijke stukken of andere gegevens, dient hij deze afzonderlijk bij akte in het geding te brengen. Indien [eiser] het bewijs wil leveren door het doen horen van getuigen, dient hij dit in de akte te vermelden en de verhinderdata op te geven van alle partijen en van de op te roepen getuigen. De rechtbank zal dan vervolgens een dag en uur voor een getuigenverhoor bepalen.
[eiser] moet bij de getuigenverhoren in persoon aanwezig zijn, ASR moet rechtsgeldig vertegenwoordigd zijn. Indien een partij zonder gegronde reden niet verschijnt, kan dit nadelige gevolgen voor die partij hebben.
De kantonrechter verwacht dat het verhoor per getuige ongeveer 30 minuten zal duren. Als [eiser] verwacht dat het verhoor van een getuige langer zal duren dan de hiervoor vermelde duur, kan dat in de te nemen akte worden vermeld.
Indien en voor zover na de bewijslevering komt vast te staan dat de motor van [eiser] in de nacht van 12 op 13 juni 2014 behalve met het stuurslot ook was afgesloten met een ART-4 goedgekeurd slot, een Oxford beugelslot, zal de kantonrechter het subsidiaire verweer van ASR beoordelen. ASR voert namelijk ook aan dat [eiser] op grond van artikel 6 lid 5 van de Algemene Voorwaarden en artikel 7:941 lid 5 BW geen recht heeft op polisdekking op grond van het feit dat hij onware opgaven heeft gedaan met het opzet om ASR te misleiden. Op dit moment kan de kantonrechter dit niet beoordelen. Het antwoord op die vraag hangt (ook) af van de uitkomst van de bewijslevering. Indien en voor zover de kantonrechter dit standpunt van ASR zou onderschrijven dan zou de conclusie kunnen zijn dat de schade van [eiser] op die grond niet gedekt is onder de polis.

Omdat de beoordeling van de vordering in reconventie eveneens samenhangt met de uitkomst van de bewijslevering in conventie, zal de kantonrechter pas na de bewijslevering ingaan op de tegenvordering van ASR.

In verband met de bewijslevering houdt de kantonrechter iedere verdere beslissing aan.
Over de van partijen ontvangen faxberichten en brieven merkt de kantonrechter het volgende op. Nadat de comparitie gehouden is, heeft de kantonrechter beslist dat beide partijen tegelijkertijd het origineel van de factuur betreffende de aankoop door [eiser] van een beugelslot bij Safeshore dienden te deponeren. Bij brief van 20 november 2015 heeft [eiser] zijn akte inhoudende depot ter griffie aangeleverd, terwijl ASR haar reactie bij brief van 26 november 2015 heeft ingediend. Naar aanleiding van deze laatstgenoemde brief van ASR heeft de kantonrechter van [eiser] het verzoek ontvangen op de rapportage die ASR daarbij heeft ingediend, te mogen reageren. Bij brief van 17 december 2015 heeft de kantonrechter partijen bericht dat bij vonnis op dat verzoek van [eiser] zou worden beslist. Bij faxbericht van 21 december 2015 heeft [eiser] zich desondanks nogmaals tot de kantonrechter gewend met het bericht dat zijn verzoek om op de brief van 26 november 2015 van ASR te mogen reageren, moet worden opgevat als een verzoek om een akte te nemen. Namens de kantonrechter heeft de griffier nogmaals aangegeven dat bij vonnis op het verzoek zal worden beslist. [eiser] wenste die beslissing kennelijk niet af te wachten: hij heeft bij brief van 12 februari 2016 een akte uitlating na depot, tevens overlegging producties aangeboden. Met een tweetal faxberichten van 16 februari 2016 heeft ASR haar zienswijze daarop gegeven. Bij faxbericht van 18 februari 2016 is daarop namens [eiser] gereageerd.
Uit hetgeen de kantonrechter hiervoor over de conventionele vordering heeft overwogen valt af te leiden dat de rapportage zoals ASR die bij brief van 26 november 2015 heeft overgelegd, niet betrokken is in de beoordeling. De namens [eiser] ingediende akte uitlating na depot, tevens overlegging producties ten behoeve van de rolzitting van 24 februari 2016, zal de kantonrechter daarom op dit moment ook niet in de beoordeling betrekken. Ook de daaropvolgende correspondentie wordt niet bij de beoordeling betrokken. De kantonrechter merkt alle stukken wel aan als ingediende stukken. Partijen kunnen in de conclusies na al dan niet gehouden getuigenverhoor op elkaars stukken reageren.
De kantonrechter:

laat [eiser] toe om te bewijzen dat zijn motor in de nacht van 12 op 13 juni 2014 behalve met het stuurslot ook was afgesloten met een ART-4 goedgekeurd slot, een Oxford beugelslot;
verwijst de zaak naar de rolzitting van woensdag 23 maart 2016 teneinde [eiser] in de gelegenheid te stellen bij akte aan te geven op welke wijze hij bewijs wil leveren;
bepaalt dat, indien [eiser] (mede) bewijs wil leveren door middel van schriftelijke bewijsstukken, hij die stukken op die rolzitting in het geding moet brengen;
bepaalt dat, indien [eiser] bewijs wil leveren door middel van het horen van getuigen, hij op die rolzitting:
- de namen en woonplaatsen van de getuigen dient op te geven;
- moet opgeven op welke dagen alle partijen, hun (eventuele) advocaten/gemachtigden en de getuigen
- bij die opgave ten minste vijftien dagdelen dient vrij te laten waarop het getuigenverhoor zou kunnen plaatsvinden;
bepaalt dat:
- voor het opgeven van verhinderdata geen uitstel zal worden verleend
- indien [eiser] geen gebruik maakt van de mogelijkheid om verhinderdata op te geven de rechter eenzijdig een datum zal bepalen waarvan dan in beginsel geen wijziging meer mogelijk is;
- het getuigenverhoor zal kunnen worden bepaald op een niet daarvoor opgegeven dagdeel, indien bij de opgave minder dan het hiervoor verzochte aantal dagdelen zijn vrijgelaten;
bepaalt dat de datum van het getuigenverhoor in beginsel niet zal worden gewijzigd nadat daarvoor dag en tijdstip zijn bepaald;

houdt iedere verdere beslissing aan.
Dit vonnis is gewezen door mr. H.A.M. Pinckaers, kantonrechter, en is in het openbaar uitgesproken op 24 februari 2016.
"
ECLI_NL_RBDOR_2011_BP1056.xml|False|"Vordering tot verwijdering schotelantenne door zeven huurders, waar onderhavige zaak er één van is, van buitengevel/balkonreling toegewezen. Belang verhuurder ten aanzien van risico op schade, het gevoerde beleid en taak in leefbaarheidsbevordering weegt zwaarder dan belang van huurders, nu niet is gebleken dat huurders bij plaatsing conform de voorwaarden geen ontvangst hebben noch dat het zenderaanbod via kabel, digitale televisie en internet niet aan de behoeften van huurders voldoet. Niet is gebleken dat verhuurder alternatieve oplossingen in de weg heeft gestaan.
RECHTBANK DORDRECHT
Sector kanton
Locatie Dordrecht
kenmerk: 256118 CV EXPL  10-4264
vonnis van de kantonrechter te Dordrecht van 6 januari 2011
in de zaak van:
[verhuurder],
gevestigd te [plaatsnaam],
eiseres,
gemachtigde mr. K. van Dijk, advocaat te Rotterdam,
tegen:
[huurder],
wonende [adres],
gedaagde,
gemachtigde mr. J.M.G. Hulsman, advocaat te Delft.
Eiseres wordt hierna aangeduid als ‘[verhuurder]’ en gedaagde als ‘[huurder]’.
Verloop van de procedure
De kantonrechter wijst vonnis op de volgende processtukken:
1.	de dagvaarding van 15 april 2010;
2.	de conclusie van antwoord;
3.	de conclusie van repliek;
4.	de conclusie van dupliek;
5.	de overgelegde producties.
Omschrijving van het geschil
1.	De feiten
1.1	Als enerzijds gesteld en anderzijds niet of onvoldoende weersproken, alsmede op grond van de inhoud van de overgelegde producties, voorzover niet betwist, staat het volgende tussen partijen vast.
1.2	[huurder] huurt van [verhuurder] de woning gelegen aan de [adres] te [plaatsnaam] (hierna: het gehuurde). De huurovereenkomst is door [vorige huurder] aangegaan op 1 mei 1996 en door [(nieuwe) huurder] overgenomen op 29 september 1999 wegens overlijden van [vorige huurder].
1.3	[verhuurder] is een toegelaten instelling als bedoeld in artikel 70 Woningwet. Artikel 12a lid 1 Besluit Beheer Sociale Huursector (BBSH) luidt:
“De toegelaten instelling draagt bij aan de leefbaarheid in de buurten en wijken waar haar woongelegenheden gelegen zijn.”
1.4	Op de tussen partijen gesloten huurovereenkomst is het door [verhuurder] gehanteerde huurreglement d.d. 1 juli 2005 (hierna: het huurreglement) van toepassing. Artikel 8.1 van het huurreglement luidt:
“Het is huurder toegestaan veranderingen en toevoegingen die zonder noemenswaardige kosten weer ongedaan kunnen worden gemaakt aan de binnenzijde van het gehuurde aan te brengen, behalve indien het gaat om veranderingen die gevaar, overlast of hinder voor verhuurder of derden opleveren. Voor overige veranderingen en toevoegingen heeft huurder vóóraf schriftelijke toestemming van de verhuurder nodig. Verhuurder reageert binnen 8 weken na schriftelijk verzoek van huurder.”
1.5	[verhuurder] heeft in haar ‘Voorwaarden voor het plaatsen van een schotelantenne aan een flatwoning’ – voor zover relevant – opgenomen:
•	Het is niet toegestaan de schotelantenne aan de buitengevel van de woning, de dakgoot, de boeiboorden of op het dak te bevestigen.
•	Er mogen géén onderdelen buiten de balkon- of gevellijn uitsteken. De schotelantenne dient dus altijd geheel binnen het balkon of de gevel te blijven.
•	De schotelantenne mag aan een mast van maximaal 1.20 m worden geplaatst.
1.6	Het schotelantennebeleid van [verhuurder] kan worden geraadpleegd op de website [naam website]. In het [naam] Magazine is bij herhaling aan dit beleid aandacht besteed.
1.7	[huurder] heeft zonder voorafgaande schriftelijke toestemming van [verhuurder] een schotelantenne bevestigd aan de buitengevel van het gehuurde.
1.8	Bij brieven van 31 augustus 2007, 9 mei 2008, 3 juni 2008 en 28 januari 2010 van [verhuurder] en bij brieven van 30 oktober 2008 en 9 december 2008 van de advocaat van [verhuurder] is [huurder] verzocht de schotelantenne alsnog volgens de voorwaarden te plaatsen dan wel te verwijderen. [huurder] heeft de schotelantenne niet verwijderd.
2.	De vordering
2.1	[verhuurder] vordert bij vonnis, uitvoerbaar bij voorraad:
1. veroordeling van [huurder] om binnen veertien dagen na betekening van het vonnis de schotelantenne (inclusief het bevestigingsmateriaal) te verwijderen en verwijderd te houden, een en ander op straffe van een dwangsom van € 50,-- per dag voor zo lang [huurder] in gebreke blijft om aan dit vonnis te voldoen, met een maximum van € 3.000,--;
2. machtiging van [verhuurder] om de schotelantenne te laten verwijderen (inclusief het bevestigingsmateriaal) overeenkomstig de bepalingen van de wet en op kosten van [huurder] met een maximum van € 589,05 (inclusief 19% BTW), indien [huurder] niet aan het vonnis voldoet en een maximum van € 3.000,-- aan verbeurde dwangsommen is bereikt;
3. veroordeling van [huurder] te gedogen dat de schotelantenne wordt verwijderd;
4. veroordeling van [huurder] in de proceskosten.
2.2	[verhuurder] stelt ter onderbouwing van haar vordering – kort samengevat – het volgende.
2.2.1	De plaatsing van de schotelantenne is in strijd met artikel 7:215 lid 1 juncto lid 6 BW, 	artikel 8.1 van het huurreglement en het schotelantennebeleid van [verhuurder].
2.2.2	Door het ontsierende karakter van de schotelantenne kan de verhuurbaarheid van de 	eigendommen van [verhuurder] worden geschaad en kunnen de eigendommen van [verhuurder] in waarde dalen. Daarnaast kan de schotelantenne het gehuurde beschadigen of kunnen er gevaarlijke situaties ontstaan door een onjuiste bevestiging aan de buitenzijde van het gehuurde, waarvoor [verhuurder] aansprakelijkheid zal moeten dragen. [verhuurder] is bovendien van rechtswege gehouden haar huurders zoveel mogelijk te vrijwaren van de overlast van andere huurders en bij te dragen aan de leefbaarheid.
2.2.3	[verhuurder] wenst een negatieve precedentwerking te voorkomen, zodat zij voor [huurder] geen 	uitzondering wil maken. [verhuurder] voert een strikt beleid. Het is [huurder] wel toegestaan de schotelantenne volgens de voorwaarden van [verhuurder] te plaatsen.
2.2.4	[verhuurder] verwijst naar arresten van het Gerechtshof Amsterdam d.d. 9 december 2008 en het Gerechtshof Arnhem d.d. 28 juli 2009.
3.	Het verweer
3.1	[huurder] heeft geconcludeerd tot afwijzing van de vordering en veroordeling van [verhuurder] in 	de proceskosten.
3.2	[huurder] voert ter onderbouwing van zijn verweer – kort samengevat – het volgende aan.
3.2.1	Uit mededelingen van de Europese Commissie uit 2001 en 2006 blijkt dat de Commissie geen beperking op het recht op een schotelantenne voorstaat, welk recht valt onder artikel 10 Europees Verdrag voor de Rechten van de Mens (hierna: EVRM). Ook stelt de 	Europese Commissie dat een gebruiker niet gedwongen mag worden te kiezen voor een alternatief als internet of kabel.
3.2.2	Door de gestelde voorwaarden verbiedt [verhuurder] het aanbrengen van een schotelantenne 	effectief geheel voor [huurder], nu de balkons van [huurder] op het noorden liggen, waardoor een schotelantenne op het balkon geen ontvangst zal geven. Dit beperkt het recht van [huurder] op vrije informatiegaring onevenredig.
3.2.3	Primair zijn de belangen van [verhuurder] niet gegrond op dwingende redenen van algemeen belang, het belang van de openbare orde, de openbare veiligheid of de volksgezondheid, zodat geen belangenafweging behoeft plaats te vinden.
Subsidiair, wanneer er een daadwerkelijke belangenafweging plaatsvindt, geldt het 	volgende. Esthetiek of leefbaarheid kunnen geen voldoende zwaarwegende grond 	vormen voor het belang van [verhuurder]. De huurwoning van [huurder] ligt in een buitenwijk van [plaatsnaam], de schotelantenne is aan de achterkant van de flat bevestigd aan de binnenzijde van een soort plein, de schotel heeft dezelfde kleurstelling als de flat en de 	flat heeft geen architectonische waarde. Het recht op vrije informatiegaring mag evenmin worden beperkt op basis van algemene inschattingen van gevaar en risico. [verhuurder] heeft geen gevaar, schade of overlast geconstateerd. Van overlast kan ook geen sprake zijn nu het zicht van de buren niet wordt belemmerd.
3.2.4	Primair vormen alternatieve bronnen tot vrije informatiegaring in elk geval geen volwaardig alternatief voor de mate van ontvangst via een schotelantenne.
Subsidiair, wanneer alternatieven daadwerkelijk worden meegewogen, vormen in het onderhavige geval andere bronnen geen volwaardig alternatief voor de schotelantenne.
3.2.5	De bemiddeling heeft niet tot een oplossing geleid, omdat [verhuurder] onredelijke 	voorwaarden heeft gedicteerd, zoals de voorwaarde dat een gemeenschappelijke schotel 	ontvangst geëxploiteerd zou moeten worden door een door bewoners op te zetten stichting. [verhuurder] dient daarin als woningcorporatie het voortouw te nemen.
3.2.6	[huurder] verwijst naar arresten van het Europese Hof voor de Rechten van de Mens
d.d. 16 maart 2009 (de kantonrechter leest: 16 december 2008) en het Gerechtshof Amsterdam d.d. 29 september 2009.
Beoordeling van het geschil
4.	De kantonrechter stelt vast dat op de onderhavige huurovereenkomst in beginsel het met ingang van 1 augustus 2003 geldende huurrecht van toepassing is. Op grond van artikel 206a Overgangswet Nieuw Burgerlijk Wetboek (Ow NBW) is artikel 7:215 BW niet van toepassing voor zover het veranderingen en toevoegingen aan de buitenzijde van de woning betreft.
5.	De kantonrechter stelt voorop dat als uitgangspunt dient te worden genomen hetgeen partijen zijn overeengekomen. [verhuurder] heeft het plaatsen van schotelantennes niet verboden, maar hanteert een toestemmingsvereiste en een aantal voorwaarden (zie onder 1.5). Het door [verhuurder] gehanteerde toestemmingsvereiste voor het plaatsen van een schotelantenne wordt vermeld in artikel 8.1 van het huurreglement, dat vanaf 1 juli 2005 op onderhavige huurovereenkomst van toepassing is. [huurder] is als huurder in beginsel gebonden aan hetgeen hij met [verhuurder] rechtsgeldig is overeengekomen. Tussen partijen is niet in geschil dat [huurder] voorafgaande aan het plaatsen van de schotelantenne op de hoogte was van het toestemmingsvereiste en het schotelantennebeleid van [verhuurder], maar dat [huurder] zich daaraan niet heeft gehouden. Daarmee handelt [huurder] in beginsel in strijd met zijn verplichtingen op grond van de huurovereenkomst en zijn verplichting op grond van artikel 7:213 BW, dat overeenkomt met artikel 7A:1596 lid 1 (oud) BW, om zich ten aanzien van het gebruik van de gehuurde zaak als een goed huurder te gedragen. Dit geldt echter niet als [verhuurder] geen beroep kan doen op artikel 8.1 van het huurreglement omdat er sprake is van strijd met artikel 10 EVRM.
6.	In artikel 10 lid 1 EVRM is ondermeer bepaald dat een ieder recht heeft op de vrijheid om inlichtingen of denkbeelden te ontvangen, zonder inmenging van openbaar gezag en ongeacht grenzen. Aan deze verdragsbepaling wordt directe horizontale werking toegekend, zodat deze bepaling ook geldt voor privaatrechtelijke verhoudingen. Dit recht is echter niet onbeperkt. Artikel 10 lid 2 EVRM bepaalt dat het recht op vrije informatiegaring aan voorwaarden en beperkingen mag worden onderworpen, mits die bij de wet zijn voorzien en in een democratische samenleving noodzakelijk zijn in het belang van de bescherming van de rechten van anderen. Hierbij spelen beginselen van proportionaliteit en subsidiariteit een rol. De kantonrechter dient te beoordelen of de door [verhuurder] gestelde voorwaarden aan het plaatsen van schotelantennes met het oog op het grondrecht van artikel 10 EVRM tegenover [huurder] stand kunnen houden in het licht van het tweede lid van dit artikel. Met de wijziging van de huurovereenkomst per 1 juli 2005, waarbij het schotelantennebeleid tussen partijen van toepassing werd, is voor wat betreft de plaatsing van de schotelantennes ook artikel 7:215 lid 1 en lid 6 BW van toepassing. De voorschriften van artikel 7:215 lid 1 en lid 6 BW moeten worden beschouwd als beperkingen bij wet voorzien. Om te beoordelen of deze voorschriften bovendien in een democratische samenleving noodzakelijk zijn in het belang van de bescherming van de rechten van anderen, dient een afweging te worden gemaakt tussen enerzijds de belangen van [verhuurder] bij handhaving van deze voorwaarden en anderzijds de belangen van [huurder] bij zijn grondrecht van vrije informatiegaring. Het primaire verweer van [huurder] ten aanzien van de belangenafweging (hiervoor vermeld onder 3.2.3) wordt dan ook gepasseerd. In het kader van de belangenafweging dient te worden onderzocht of er voldoende passende alternatieven beschikbaar zijn en of daarmee het recht van [huurder] op vrije informatiegaring voldoende is gewaarborgd. Zo is van belang om te bezien of de schotelantenne op een andere manier geplaatst kan worden en of eventueel andere alternatieven zoals internet of digitale televisie kunnen worden gebruikt. Mededelingen van de Europese Commissie worden overigens, anders dan [huurder] stelt, niet bij deze belangenafweging betrokken, nu deze niet bindend zijn en horizontale werking missen.
7.	De kantonrechter is van oordeel dat zwaar weegt dat [verhuurder] als woningcorporatie er belang bij heeft om voorwaarden te stellen aan de plaatsing van schotelantennes om wildgroei aan schotelantennes tegen te gaan. Dit geldt des temeer daar [verhuurder] ingevolge artikel 12a lid 1 BBSH dient bij te dragen aan de leefbaarheid en bovendien haar huurders zoveel mogelijk dient te vrijwaren van overlast door het gedrag van andere huurders. De kantonrechter merkt daarbij op dat het ontsierende karakter van een schotelantenne een subjectieve waardering betreft. [verhuurder] heeft terecht aangevoerd dat zij nu juist voorwaarden heeft opgesteld om een steeds terugkerende subjectieve discussie over de mate van ontsierendheid met elke huurder te kunnen vermijden. De kantonrechter is dan ook van oordeel dat het gerechtvaardigd is dat [verhuurder] bij de beslissing op het verzoek om toestemming om een schotelantenne te plaatsen de vrijheid gelaten moet worden om als uitgangspunt te nemen dat schotelantennes aan de buitenzijde van de gebouwen als ontsierend kunnen worden beschouwd, zodat elke op een dergelijke manier geplaatste schotelantenne als een vorm van overlast kan worden beschouwd door omwonenden. Het verweer van [huurder] dat de woning in een buitenwijk van [plaatsnaam] ligt, dat de schotelantenne aan de achterkant van de flat is bevestigd aan de binnenzijde van een soort plein, dat de schotel dezelfde kleurstelling heeft als de flat en de flat geen architectonische waarde heeft, kan niet slagen, met name gelet op hetgeen hiervoor is overwogen ten aanzien van het subjectieve karakter van deze discussie. [huurder] heeft met dit verweer kennelijk willen verwijzen naar een uitspraak van het Europese Hof voor de Rechten van de Mens (EHRM 16 december 2008, zaaknummer 23883/06, par. 47) door te stellen dat het Europese Hof voor de Rechten van de Mens geen belang hecht aan bezwaren van esthetische aard. Deze verwijzing mist echter toepassing, nu het Europese Hof voor de Rechten van de Mens slechts opmerkt dat er geen aanwijzing bestaat dat dergelijke bezwaren enig praktisch belang hebben gehad tijdens de behandeling van de zaak door de nationale rechter. Uit de overwegingen van het Europese Hof voor de Rechten van de Mens kan niet zondermeer worden afgeleid dat schotelantennes bevestigd aan de buitenzijde van een flat zonder architectonische waarde, gelegen in een buitenwijk, in alle gevallen niet ontsierend zouden zijn.
8.	Wildgroei van schotelantennes levert bovendien gevaar voor schade op, bijvoorbeeld wanneer schotelantennes ondeugdelijk zijn bevestigd. [verhuurder] heeft weliswaar in het onderhavige geval geen (risico op) concrete schade aangetoond – afgezien van de geboorde gaten in de buitengevel – maar de stelling van [verhuurder] dat zij als opstaleigenaar aansprakelijk is wanneer enig gevaar zich verwezenlijkt, is onweersproken gebleven. Bovendien is gesteld noch gebleken dat [huurder] zelf op enige wijze maatregelen heeft getroffen ter afdekking van het risico op schade. [verhuurder] heeft derhalve wel degelijk een belang bij het voorkomen van het risico op aansprakelijkheid voor schade die kan ontstaan door bevestiging van schotelantennes aan de buitenzijde van het gehuurde.
9.	Voorts weegt in de belangenafweging mee dat [verhuurder] voor al haar huurders een strikt beleid wenst te voeren ten aanzien van de plaatsing van schotelantennes. Dat [verhuurder] sinds 2006 een strikt beleid voert en huurders daadwerkelijk op naleving van haar voorwaarden wijst en sommeert aan de voorwaarden te voldoen, is door [huurder] niet weersproken. Afwijking van de door [verhuurder] gestelde voorwaarden in het geval van [huurder], zou een precedent opleveren voor andere huurders en het beleid van [verhuurder] ondergraven.
10.	Tegenover de belangen van [verhuurder] als verhuurder staan de belangen van [huurder] om de door hem gewenste informatie te ontvangen. Daarbij dient ondermeer aandacht te worden besteed aan de mogelijke alternatieven in de plaatsing van de schotelantenne. [huurder] heeft aangevoerd dat de door [verhuurder] gestelde voorwaarde dat de schotelantenne alleen op een balkon mag worden geplaatst effectief een algeheel verbod inhoudt, nu de balkons van [huurder] op het noorden liggen en een schotelantenne op het balkon daardoor geen ontvangst heeft. Deze stelling is door [verhuurder] betwist. [huurder] voert aan dat een schotel die niet boven de muur van het balkon mag uitsteken onvoldoende signaal zal ontvangen en dat de muur van het balkon minimaal één meter hoog is. [huurder] heeft daarmee echter niet gesteld dat, wanneer de schotelantenne conform de voorwaarden van [verhuurder] aan een mast van maximaal 1.20 meter hoog op het balkon wordt geplaatst, de schotel niet (geheel of gedeeltelijk) boven de balkonmuur kan uitsteken. Het had op de weg van [huurder] gelegen concrete feiten aan te voeren ter onderbouwing van zijn stelling dat plaatsing op het balkon geen ontvangst oplevert. De enkele aanduiding dat de balkonmuur ‘minimaal één meter hoog’ is, is daartoe onvoldoende. [huurder] heeft geen concreet en gespecificeerd bewijsaanbod gedaan, zodat aan bewijslevering niet wordt toegekomen. Derhalve is niet gebleken dat [huurder] door het naleven van de voorwaarden van [verhuurder], dat wil zeggen het plaatsen van de schotelantenne op één van de twee aanwezige balkons aan een mast van maximaal 1.20 m, onevenredig in zijn recht op vrije informatiegaring wordt beperkt.
11.	In het kader van de belangenafweging dient voorts te worden onderzocht of er voldoende passende alternatieve bronnen beschikbaar zijn en of met het gebruik van deze bronnen het recht van [huurder] op vrije informatiegaring voldoende is gewaarborgd. Daarbij dient te worden opgemerkt dat het recht op vrije informatiegaring wordt geacht ook het recht op het ontvangen van culturele en amusementsprogramma’s te omvatten en dat de ontvangst van informatie door middel van kranten of radio niet vergelijkbaar is met de ontvangst via de televisie (EHRM 16 december 2008, zaaknummer 23883/06). [huurder] heeft niet concreet aangevoerd welke zenders [huurder] wil kunnen ontvangen. [huurder] heeft slechts een productie overgelegd met een overzicht van een aantal zenders waaraan een puntentelling is toegekend (productie 2 bij conclusie van antwoord). Dit betreft de zenders waarvan bewoners in een onderzoek hebben aangegeven dat zij deze via de satelliet ontvangen. [huurder] heeft enkel aangevoerd dat via de satelliet 85 zenders te ontvangen zijn en dat Turkse en Arabische zenderpakketten via kabeltelevisie van UPC alsmede Digitenne van KPN en het internet geen vergelijkbaar aanbod vormen. [huurder] heeft niet aangegeven welke programma’s die hij niet kan ontvangen zonder satelliet voor hem van belang zijn en waarom. Het enkele feit dat de via alternatieve bronnen te ontvangen zenders kwantitatief niet gelijkwaardig zijn, betekent niet dat het recht van [huurder] op vrije informatiegaring ingrijpend wordt beperkt.
12.	Nu niet is gebleken dat plaatsing van de schotelantenne conform de voorwaarden van [verhuurder] de ontvangst van televisiezenders beperkt en bovendien niet is gebleken dat het uitgebreide zenderaanbod dat via kabel, digitale televisie en internet kan worden ontvangen niet aan de behoeften van [huurder] voldoet, acht de kantonrechter de door [verhuurder] gestelde voorwaarden aan het plaatsen van een schotelantenne, gelet op de belangen van [verhuurder] bij het stellen van voorwaarden aan de plaatsing van schotelantennes, gerechtvaardigd.
13.	Het verwijt van [huurder] dat [verhuurder] zich onvoldoende heeft ingezet voor het bereiken van een oplossing is door de stellingen die over en weer zijn aangevoerd niet onderbouwd. Kennelijk is het onderhandelingstraject met betrekking tot de plaatsing van een gemeenschappelijke schotel ontvangst van beide zijden niet voortgezet. Niet is gebleken dat [verhuurder] een redelijk alternatief in de weg heeft gestaan, met name nu het concrete aanbod van [verhuurder] inzake drie maanden gratis kennismaking met het aanbod van kabelaanbieder UPC door [huurder] niet is aanvaard.
14.	Gelet op het voorgaande wordt de vordering toegewezen, met veroordeling van [huurder] in de proceskosten.
Beslissing
De kantonrechter:
veroordeelt [huurder] om binnen veertien dagen na betekening van dit vonnis de schotelantenne (inclusief het bevestigingsmateriaal) te verwijderen en verwijderd te houden, een en ander op straffe van een dwangsom van € 50,-- per dag voor zo lang [huurder] in gebreke blijft om aan dit vonnis te voldoen, met een maximum van € 3.000,--;
machtigt [verhuurder] om de schotelantenne te laten verwijderen (inclusief het bevestigingsmateriaal) overeenkomstig de bepalingen van de wet en op kosten van [huurder] met een maximum van € 589,05 (inclusief 19% BTW), indien [huurder] niet aan het vonnis voldoet en een maximum van € 3.000,-- aan verbeurde dwangsommen is bereikt;
veroordeelt [huurder] te gedogen dat de schotelantenne wordt verwijderd;
veroordeelt [huurder] in de kosten van het geding, tot op heden aan de zijde van [verhuurder] bepaald op:
aan explootkosten	€	87,93
aan griffierecht	€	298,00
aan salaris gemachtigde	€	400,00
totale kosten	€	785,93	;
verklaart dit vonnis uitvoerbaar bij voorraad;
wijst af het meer of anders gevorderde.
Dit vonnis is gewezen door mr. S.H. Gaertman, kantonrechter, en uitgesproken ter openbare terechtzitting van 6 januari 2011, in tegenwoordigheid van de griffier.
"
ECLI_NL_RBAMS_2019_2843.xml|False|"Verzoek niet-ontvankelijk verklaard. Het betreft een verzoek tot wraking dat is gedaan nadat einduitspraak is gedaan.
Beslissing op het bij e-mail van 19 december 2018 gedane en onder rekestnummer C/13/659346 HA RK 18/407 ingeschreven verzoek van:
[verzoeker] ,
wonende te [woonplaats] ,
verzoeker,
welk verzoek strekt tot wraking van mr. Y.A.M. Jacobs, kantonrechter te Amsterdam, hierna: de rechter.
Bij de rechtbank is onder zaaknummer 7348594 KK EXPL 18-1063 een procedure aanhangig geweest waarbij verzoeker één van de gedaagde partijen was. Het betreft een procedure waarbij de eisende partijen hebben gevorderd dat de gedaagden, waaronder verzoeker, zouden worden veroordeeld tot ontruiming van het door hen gehuurde bedrijfsruimte en tot betaling van een ontstane huurachterstand.
Bij vonnis van 18 december 2018 is in deze procedure uitspraak gedaan.
In artikel 36 van het Wetboek van burgerlijke rechtsvordering (Rv) is bepaald dat op verzoek van een partij elk van de rechters die een zaak behandelen, kan worden gewraakt, op grond van feiten of omstandigheden waardoor de rechterlijke onpartijdigheid schade zou kunnen lijden.
Uit voornoemd artikel 36 Rv blijkt dat een wrakingsverzoek slechts de rechter kan betreffen die een zaak van de betrokken partij in behandeling heeft. Dit brengt mee dat geen wrakingsverzoek meer kan worden gedaan als de rechter niet of niet meer bij de zaak van verzoeker betrokken is.
Nu het verzoek als gedaan op 19 december 2018 is gericht tegen een rechter die geen zaak van verzoeker meer in behandeling heeft, kan verzoeker, gelet op hetgeen hiervoor onder 2.2 is overwogen, niet in het door hem ingediende verzoek worden ontvangen.
Voor een behandeling als bedoeld in artikel 39 lid 1 Rv bestaat geen aanleiding. Het in deze bepaling als vanzelfsprekend opgenomen recht op hoor en wederhoor is door de wetgever bedoeld voor het debat over de gegrondheid van het verzoek. Aan dat onderzoek komt de Wrakingskamer niet toe omdat het verzoek aanstonds niet-ontvankelijk moet worden verklaard aangezien de rechter niet (meer) bij de zaak van verzoeker betrokken is.
3. Het voorgaande leidt tot de navolgende beslissing
 verklaart verzoeker niet-ontvankelijk in zijn verzoek tot wraking.
Deze beslissing is gegeven door mrs. N.C.H. Blankevoort, voorzitter, A.W.J. Ros en P.B. Martens, leden, in aanwezigheid van de griffier. De beslissing is in het openbaar uitgesproken op 4 januari 2019.
Rechtsmiddel
Tegen deze beslissing staat geen voorziening open.
"
ECLI_NL_RBALM_2007_BB4092.xml|False|"Kort geding. Indeplaatststelling ex artikel 7: 307 BW. Ook al zou de derde, als bedoeld in dit wetsartikel, het voornemen hebben, het supermarktbedrijf door te verkopen, behoeft dat niet te betekenen dat in een bodemprocedure een vordering tot indeplaatsstelling zal worden afgewezen.
RECHTBANK ALMELO
Sector Kanton
Locatie Enschede
Zaaknummer	: 251722 CV EXPL 6455/07
Uitspraak	: 20 september 2007
Vonnis in kort geding in de zaak van:
de besloten vennootschap met beperkte aansprakelijkheid Laurus Nederland B.V.
gevestigd te ’s-Hertogenbosch en kantoorhoudende te Amersfoort
eisende partij
hierna ook wel te noemen: Laurus
gemachtigde: mr. P.J. van Steen
advocaat en procureur te Hoogeveen
tegen
de besloten vennootschap met beperkte aansprakelijkheid ELSINVEST B.V.
statutair gevestigd en kantoorhoudende te Heerhugowaard
gedaagde partij
hierna ook wel te noemen: Elsinvest
gemachtigde: mr. H. Ferment
advocaat en procureur te Den Haag
1.	procedure
1.1	Laurus heeft bij dagvaarding van 17 augustus 2007 Elsinvest opgeroepen in kort geding te verschijnen ter zitting van donderdag 13 september 2007 om 09:30 uur.
Ter zitting verschenen  de heer A. Bogaards, bedrijfsjurist in dienst van Laurus, vergezeld van mr. Van Steen en mw. … namens Elsinvest, vergezeld van mr. Ferment.
Beide partijen hebben hun respectievelijke standpunten aan de hand van een pleitnota schriftelijk toegelicht.
1.2	Vonnis is bepaald op heden.
2.	feiten
2.1	Bij de beoordeling van dit geschil wordt uitgegaan van de hierna opgesomde feiten. Deze worden als vaststaand beschouwd omdat zij door een van partijen zijn gesteld en door de andere partij onvoldoende of niet zijn betwist of zijn erkend.
2.2	Laurus huurt van Elsinvest een bedrijfsruimte in het winkelcentrum de Irenepromenade, plaatselijk bekend als Noorderhagen 75 te Enschede, welke ruimte bestemd is tot supermarkt en als zodanig door één van de winkelformules van Laurus, in casu “Super de Boer” wordt geëxploiteerd.
2.3	Laurus heeft het in voormeld huurobject uitgeoefende bedrijf verkocht aan de besloten vennootschap Jumbo Supermarkten B.V., statutair gevestigd en kantoorhoudende te Veghel, hierna ook te noemen: Jumbo. Deze verkoop vond plaats als gevolg van een noodzakelijke sanering binnen het Laurusconcern waarbij o.a. een vijftiental supermarkten aan Jumbo werden verkocht, waaronder de in het geding zijnde winkelruimte.
2.4	Laurus heeft Elsinvest gevraagd haar positie als huurder -met alle daaraan verbonden rechten en verplichtingen- te mogen overdragen aan Jumbo en Jumbo als nieuwe huurder in de lopende huurovereenkomst als huurder te accepteren.
2.5	Elsinvest heeft geweigerd aan het verzoek van Laurus te voldoen en aangegeven niet bereid te zijn aan een indeplaatsstelling haar medewerking te verlenen.
2.6	Bij dagvaarding van 8 augustus 2007 heeft Laurus een (bodem)procedure aanhangig gemaakt tegen Elsinvest waarin zij aan de kantonrechter machtiging vordert Jumbo in haar plaats te stellen als huurder van de winkelruimte.
Deze procedure is in zoverre gevorderd dat Laurus in staat wordt gesteld ter rolzitting van 18 september 2007 te concluderen voor repliek.
3.	geschil
3.1	Laurus vordert dat Elsinvest wordt veroordeeld om te gedogen dat Jumbo, met ingang van 6 oktober 2007, feitelijk de plaats zal innemen van Laurus als ware zij huurder en in de gehuurde bedrijfsruimte, plaatselijk bekend Noorderhagen 75 te Enschede, het (overgenomen) supermarktbedrijf exploiteert in afwachting van een onherroepelijke uitspraak in de bodemprocedure op verbeurte van een dadelijk en een ineens opeisbare  dwangsom van € 10.000,-- voor elke dag of gedeelte daarvan dat het feitelijk gebruik of de exploitatie van het gehuurde door Jumbo door (toedoen van) Elsinvest wordt verhinderd of bemoeilijkt. Laurus legt aan haar vordering onder meer de hiervoor opgenomen vaststaande feiten ten grondslag. Laurus stelt een zwaarwichtig belang te hebben bij de verzochte indeplaatsstelling nu zij in een clusterverkoop aan Jumbo 15 supermarkten heeft verkocht, waaronder het winkelbedrijf dat werd uitgeoefend in het gehuurde. Genoemde datum van 6 oktober 2007 is door Laurus en Jumbo vastgesteld in het kader van een zorgvuldige planning met betrekking tot de overdracht van de supermarkten. Jumbo zal het in de supermarkt werkzame personeel van Laurus overnemen, hetgeen voor Laurus van groot belang is. Naast het maatschappelijk belang dat de werknemers vooralsnog op dezelfde locatie het werk behouden, geldt het financieel belang voor Laurus dat na de bedrijfovername de loonkosten en dergelijke voor rekening komen van Jumbo. Laurus heeft moeten saneren en is door de verkoop verlost van een hoop schulden.
Laurus stelt voorts dat Jumbo als huurder voldoende waarborgen biedt voor een volledige nakoming van de huurovereenkomst en voor een behoorlijke bewijsvoering.  De directie van Jumbo heeft Laurus laten weten in de Irenepromenade een volwaardige Jumbowinkel te realiseren, hetgeen een investering van een kleine twee miljoen euro met zich mee zal brengen.

3.2	Elsinvest is van mening dat de vorderingen moeten worden afgewezen. Daartoe voert zij aan dat de vordering van Laurus een spoedeisend belang ontbeert. Op zeer korte termijn zal er een beslissing gegeven worden in de bodemprocedure. Elsinvest heeft er alles aan     gedaan om dat te bevorderen door 21 augustus jl. uitgebreid van conclusie van antwoord te hebben geconcludeerd. Het ligt in de lijn der verwachtingen dat nog in de loop van oktober een bij voorraad uitvoerbare beslissing in de bodemprocedure gegeven kan worden. Er is geen enkele reden daar in de loop van september met een voorlopige voorziening op vooruit te gaan lopen.
Elsinvest stelt dat Laurus geen zwaarwichtig belang heeft bij de indeplaatsstelling van Jumbo. Laurus stelt weliswaar dat dit zwaarwichtig belang hoofdzakelijk van financieel belang is, doch zij verzuimt aan te geven hoe groot dat belang in euro’s is.
Elsinvest acht Jumbo in beginsel een voor haar acceptabele huurder. Jumbo heeft echter aangegeven dat zij, nadat zij op de geldende huurcondities in de plaats van Laurus is gesteld, een wijziging van de huurprijs wenst overeen te komen, inhoudende dat zij in het vervolg geen vaste huurprijs meer verschuldigd zal zijn, doch een omzetgerelateerde variabele huurprijs. Daarnaast heeft Jumbo te kennen gegeven dat zij wenst dat Elsinvest, na de indeplaatsstelling, voor eigen rekening een tapis roulant aanlegt. Elsinvest heeft geweigerd met genoemde wensen van Jumbo in te stemmen, waarop Jumbo heeft aangegeven de huurovereenkomst zo spoedig mogelijk na de indeplaatsstelling te zullen opzeggen. In de visie van Elsinvest is geen andere verklaring denkbaar dan dat Jumbo een spoedige opzegging als drukmiddel wil gaan gebruiken.
Elsinvest heeft er groot belang bij snelle en/of onnodige huurderwisselingen te voorkomen. Zoals de zaken er nu voorstaan zal Elsinvest op korte termijn hoe dan ook een nieuwe huurder voor het gehuurde moeten zien te vinden, hetzij na opzegging door Laurus, hetzij na opzegging door Jumbo. Elsinvest heeft er belang bij een nieuwe huurder te zoeken vanuit een sinds jaar en dag bestaande situatie.
Als de gevorderde voorziening door de kantonrechter toch getroffen wordt, maakt Elsinvest er in het kader van de dan te verrichten belangenafweging aanspraak op dat de daaraan voor haar verbonden nadelen verkleind worden door op de voet van artikel 7:307 lid 3 BW stellen van een voorwaarde dat Jumbo gedurende vier jaar na indeplaatsstelling niet tot opzegging zal overgaan.
Bij toewijzing van de vordering dient de in het petitum voorkomende zinsnede ‘feitelijk de plaats zal innemen als ware zij onderhuurder’ in het dictum te worden vervangen door ‘het gehuurde in gebruik zal nemen als ware zij onderhuurder’.

4.	beoordeling
4.1	Vooropgesteld dient te worden dat voor toewijzing van een vordering tot het treffen van een voorlopige voorziening, in casu het gedogen van Jumbo als huurder, alleen dan aanleiding is, wanneer in het kader van de behandeling van de vordering tot het treffen van een voorlopige voorziening van zodanige feiten en omstandigheden is gebleken dat aannemelijk is dat in een bodemprocedure Laurus wordt gemachtigd Jumbo in haar plaats te stellen als huurder.
4.2	Onweersproken is door Laurus gesteld dat onderdeel van de koopovereenkomst met Jumbo is dat zij de supermarkt in de Irenepromenade in week 40 van 2007 aan Jumbo zal overdragen. Uitspraak in de bodemprocedure is op z’n vroegst op 13 november 2007 te verwachten. Hiermee heeft Laurus in voldoende mate aangetoond dat zij een dermate spoedeisend belang heeft dat zij in haar vordering kan worden ontvangen.
4.3	Wil de vordering van Laurus tot indeplaatsstelling kans van slagen hebben, dan moet aan een aantal in artikel 7:307 BW genoemde voorwaarden zijn voldaan, te weten:
a. de gewenste overdracht dient het door de huurder in het gehuurde uitgeoefende bedrijf te betreffen (lid 1);
b. de huurder dient een zwaarwichtig belang bij de overdracht te hebben en de nieuwe huurder moet voldoende waarborgen bieden voor een volledige nakoming van de huurovereenkomst en voor een behoorlijke bedrijfsvoering (lid 2);
4.4	Tussen partijen bestaat geen verschil van mening over de onder sub a. genoemde voorwaarde. Het geschil betreft punt b.
4.5	Naar het voorlopig oordeel van de kantonrechter heeft Laurus tegenover de betwisting van Elsinvest in voldoende mate aannemelijk weten te maken dat zij een zwaarwichtig belang heeft bij de indeplaatsstelling. De huidige winkel van Laurus maakt onderdeel uit van een clusterkoop van 15 supermarkten, waarvoor Jumbo bereid de door Laurus bedongen koopprijs te betalen. Uiteraard heeft Laurus eveneens een financieel belang bij het feit dat haar personeel “mee over gaat” naar Jumbo. Na de overname zullen de loonkosten en dergelijke voor rekening van Jumbo komen. Daarnaast is door Laurus onweersproken gesteld te moeten saneren en door de verkoop verlost te zijn van aanzienlijke schulden.
4.6	Elsinvest heeft aangegeven dat Jumbo in beginsel een acceptabele huurster is, doch zij stelt vraagtekens bij de toekomstige bedrijfsvoering van Jumbo in het gehuurde. Elsinvest doelt daarbij op de opstelling van Jumbo in het kader van het onderzoek om tot een minnelijke indeplaatsstelling te geraken. Elsinvest vermoedt, indien haar wensen met betrekking tot de huurprijs en de aanleg van een tapis roulant niet worden gehonoreerd, dat Jumbo de huurovereenkomst zo spoedig mogelijk na de indeplaatsstelling zal opzeggen. Bij de stukken bevindt zich evenwel een schrijven van de advocaat van Jumbo, mr. Schelhaas, waarin wordt aangegeven dat de bespreking tussen de heer …, hoofd projectontwikkeling en acquisitie bij Jumbo, en mw. …, door Elsinvest in een verkeerd perspectief is geplaatst. Er is slechts oriënterend gesproken en er zijn door Jumbo geen eisen gesteld. Partijen zouden nader overleggen. In dit schrijven wordt tevens aangegeven dat, na de indeplaatsstelling, Jumbo een vestiging zal openen die de nodige investeringen, circa 2 miljoen euro, zullen vergen. De namens Jumbo ter mondelinge behandeling aanwezige heer … heeft een en ander nog eens bevestigd en aangegeven dat de directie van Jumbo van plan is een volwaardige Jumbowinkel te plaatsen en dat de plannen reeds in een vergevorderd stadium zijn.
Op grond van het vorenstaande is de kantonrechter van mening dat Jumbo voldoende waarborgen biedt voor een volledige nakoming van de huurovereenkomst alsmede voor een behoorlijke bedrijfsvoering en dat niet aannemelijk is geworden dat er gronden zijn om te vermoeden dat Jumbo na te zijn aangetreden als opvolgend huurder op korte termijn de supermarkt zal doorstoten naar een volgende koper. Ook als dit laatste wel het geval zou zijn is dit niet zonder meer een reden om een vordering tot indeplaatsstelling af te wijzen.
4.7	Nu de kantonrechter vooralsnog van mening is dat Laurus aan alle in artikel 7:307 BW genoemde voorwaarden heeft voldaan om Jumbo als huurder in haar plaats te stellen, ligt het in de lijn der verwachtingen dat in de bodemprocedure aan Laurus machtiging voor de indeplaatsstelling wordt verleend. Omstandigheden die aan de indeplaatsstelling in de weg zouden kunnen staan zijn niet aannemelijk geworden. De gevorderde voorlopige voorziening om Jumbo met ingang van 6 oktober 2007 als huurder te gedogen dient dan ook te worden toegewezen. Het vaststellen van een door Elsinvest gewenste onderhuurconstructie is onverenigbaar met hetgeen door Laurus is gevorderd.
Elsinvest heeft zich -in beginsel- niet verzet tegen het opleggen van een dwangsom, stellende dat zij het vonnis van de kantonrechter zal respecteren. Hoewel het niet in de lijn der verwachtingen ligt dat Elsinvest het feitelijk gebruik en de exploitatie van het gehuurde zal frustreren, zal de kantonrechter de gevorderde dwangsom opleggen met een maximum van € 1.000.000,--.
4.8	Elsinvest wenst dat aan de indeplaatsstelling de voorwaarde wordt verbonden dat Jumbo de huurovereenkomst op z’n vroegst vier jaar na de indeplaatsstelling mag opzeggen, zich daarbij beroepende op het derde lid van artikel 7:307 BW.
De aard van een kort geding procedure brengt met zich mee dat in een dergelijke procedure geen rechten en verplichtingen ten principale kunnen worden vastgesteld. Aangaande een voorwaarde als door Elsinvest verlangd hoort dan ook in de bodemprocedure te worden beslist.
4.9	Elsinvest zal als de in het ongelijk gestelde partij in de kosten van deze procedure worden veroordeeld.

5.	beslissing
5.1	Veroordeelt Elsinvest om te gedogen dat de besloten vennootschap met beperkte aansprakelijkheid Jumbo Supermarkten B.V., statutair gevestigd en kantoorhoudende te Veghel, met ingang van 6 oktober 2007, feitelijk de plaats zal innemen van Laurus als ware zij huurder en in de gehuurde bedrijfsruimte, plaatselijk bekend Noorderhagen 75 te Enschede, het (overgenomen) supermarktbedrijf exploiteert in afwachting van een onherroepelijke uitspraak in de bodemprocedure op verbeurte van een dadelijk en ineens opeisbare dwangsom van € 10.000,-- voor elke dag of gedeelte daarvan dat het feitelijk gebruik of de exploitatie van het gehuurde door Jumbo door (toedoen) van Elsinvest wordt verhinderd of bemoeilijkt, zulks tot een maximum van € 1.000.000,--.
5.2	Veroordeelt Elsinvest in de kosten van deze procedure tot op deze uitspraak aan de zijde van Laurus gevallen en begroot op € 769,31, waarin begrepen een bedrag van € 400,-- aan gemachtigdesalaris.
5.3	Verklaart dit vonnis uitvoerbaar bij voorraad.
Aldus gewezen door mr. H.J. Vos, kantonrechter, en op 20 september 2007 in het openbaar uitgesproken in tegenwoordigheid van de griffier.
"
ECLI_NL_RBROT_2015_5621.xml|False|"Geen schone lei. Schuldenares heeft de bewindvoerder onvoldoende geïnformeerd omtrent de nieuwe schulden. Daarnaast is onduidelijk hoe de nieuwe schulden zijn opgebouwd en wanneer die zijn ontstaan. Schuldenares heeft niet aannemelijk gemaakt dat de nieuwe schulden haar niet kunnen worden toegerekend.
Team insolventie

insolventienummer: [nummer]
uitspraakdatum: 15 juli 2015
Bij vonnis van deze rechtbank van 6 juni 2012 is de toepassing van de schuldsaneringsregeling uitgesproken ten aanzien van:

[adres]
[woonplaats] ,
schuldenares,
bewindvoerder: P.H.L. Adam.
De bewindvoerder heeft op 2 december 2014 schriftelijk verslag uitgebracht over de beëindiging van de toepassing van de schuldsaneringsregeling.
De beëindiging is behandeld ter terechtzitting van 24 juni 2015. De waarnemend bewindvoerder, mevrouw A. Noordzij, beschermingsbewindvoerder, de heer P. Grisel, maatschappelijk werkster, mevrouw M. Schipper, en schuldenares bijgestaan door haar advocaat mr. Klein Meuleman, zijn verschenen.
De advocaat en bewindvoerder zijn in de gelegenheid gesteld binnen twee weken na de terechtzitting informatie te verschaffen omtrent de nieuwe schulden.
De uitspraak is bepaald op heden.
Vanaf oktober 2013 zijn nieuwe schulden ontstaan tijdens de schuldsaneringsregeling. Uit het eindverslag van 2 december 2014 blijkt dat er schulden zijn aan GGN (Woonstad), NUON, Flanderijn (VGZ), VGZ, Lindorff (KPN) en Vesting Finance (KPN). Het overzicht van de nieuwe schulden is verstrekt door de beschermingsbewindvoerder van schuldenares, die sinds 12 september 2014 is aangesteld. Bij brief van 9 juli 2015 heeft de bewindvoerder geschreven dat het totale openstaande bedrag aan nieuwe schulden inmiddels ruim € 10.000 bedraagt. Met de nieuwe schuldeisers is geen betalingsregeling getroffen.
Schuldenares is op 7 mei 2013 ontheven van de sollicitatieplicht gedurende de gehele regeling. Het keuringsrapport vermeldt: “Bij betrokkene kan in grote lijnen gesproken worden van het “onvermogen tot persoonlijk en sociaal functioneren”. Door het UWV wordt zij ook als volledig arbeidsongeschikt beschouwd i.h.k. van de WAJONG en op psychische gronden. Betrokkene zal thans behandeling/begeleiding krijgen door het Palier, d.w.z. een zgn. begeleidingscentrum. Betrokkene kan voorlopig als volledig arbeidsongeschikt worden beschouwd. Wellicht is het zinvol om een heronderzoek na twee jaar te laten plaatsvinden.”
De waarnemend bewindvoerder heeft ter terechtzitting verklaard dat zij schuldenares verwijt dat de nieuwe schulden zijn gemaakt en dat zij hier niet (tijdig) over is geïnformeerd. De waarnemend bewindvoerder adviseert geen schone lei te verlenen.
De advocaat van schuldenares heeft ter terechtzitting aangevoerd de nieuwe schulden zijn ontstaan in de periode dat Exodus het budgetbeheer van schuldenares uitvoerde. Het weekgeld was voor schuldenares te hoog vastgesteld waardoor het budget niet uitkwam. Daarnaast heeft KPN een abonnement in één keer opgeëist omdat de termijnen niet werden betaald. Wat betreft de nieuwe schuld bij NUON heeft de advocaat verklaard dat het komt door het hoge gasverbruik van schuldenares. Schuldenares heeft haar inkomen in de hele periode niet op haar eigen rekening ontvangen. De advocaat heeft verder verklaard dat schuldenares naar vermogen, met hulp van haar begeleider bij Palier, de bewindvoerder heeft geïnformeerd.
Schuldenares heeft ter terechtzitting verklaard dat zij tijdens de overstap van Exodus naar Humanitas merkte dat het niet goed ging. Verder heeft zij verklaard dat Exodus niet meewerkte wanneer zij brieven aan hen doorstuurde. Voorts heeft schuldenares verklaard dat zij vanaf 2010 geen inkomsten meer op haar eigen bankrekening heeft gehad.
De beschermingsbewindvoerder heeft ter zitting verklaard dat hij vermoedt dat er teveel leefgeld is overgemaakt gedurende de schuldsaneringsregeling. Hij heeft verder verklaard dat er geen betalingsregelingen zijn getroffen, omdat de eindbeoordeling van de schuldsanering nu wordt afgewacht. Vanaf het moment dat beschermingsbewind is uitgesproken, heeft schuldenares alle noodzakelijke stukken aan de beschermingsbewindvoerder opgestuurd. Verder heeft de beschermingsbewindvoerder verklaard dat er geen overdracht is ontvangen vanuit het budgetbeheer van Exodus. Het is mogelijk dat het daar niet goed is gegaan. De beschermingsbewindvoerder heeft voorts verklaard dat hij zich afvraagt of de situatie aan schuldenares is te wijten.
De schuldsaneringsregeling biedt een schuldenaar in een problematische schuldensituatie de mogelijkheid om na drie jaar een schone lei te verkrijgen. Dit betekent in de voorliggende regeling dat een groot deel van de schuld van € 32.809,48 niet langer opeisbaar is. Tegenover dit perspectief staat een aantal niet lichtvaardig op te vatten verplichtingen. Zo dient de schuldenaar gedurende de toepassing van de regeling onder meer de bewindvoerder gevraagd en ongevraagd te informeren, zijn inkomen boven het vrij te laten bedrag af te dragen aan de boedelrekening en zich aantoonbaar tot het uiterste in te spannen om een fulltime dienstbetrekking te verkrijgen. Hiernaast mogen tijdens de toepassing van de schuldsaneringsregeling geen nieuwe schulden ontstaan. Van de schuldenaar wordt een actieve houding verwacht bij het naleven van voornoemde verplichtingen. De rechtbank oordeelt dat schuldenares toerekenbaar tekort is geschoten in de nakoming van de verplichtingen en overweegt daartoe als volgt.
De bewindvoerder verwijt schuldenares dat zij hem niet tijdig heeft geïnformeerd over het ontstaan van de nieuwe schulden. Bij brief van 8 juli 2015 heeft de advocaat van schuldenares een e-mail overgelegd van 11 februari 2014 van mevrouw Schipper, de begeleider van schuldenares bij Palier. Hieruit blijkt dat er toen naar aanleiding van een telefoongesprek, informatie aan de bewindvoerder is gestuurd met betrekking tot de nieuwe schuld bij NUON. In deze e-mail staat verder: “Mocht ik meer informatie hebben rondom de nieuwe schulden, breng ik u op de hoogte.” De rechtbank leidt hieruit af dat de bewindvoerder wel is geïnformeerd over de schuld bij NUON, maar – blijkbaar bij gebrek aan meer informatie bij de begeleider – niet over de andere nieuwe schulden. Verder is een e-mail overgelegd van 4 december 2014 van schuldenares. Ook hierin wordt de nieuwe schuld aan NUON genoemd, en de schuld aan de woningbouw. Uit deze e-mail blijkt ook dat schuldenares de verantwoordelijkheid voor deze situatie bij de toenmalige budgetbeheerder legt. Zij schrijft dat ze in oktober 2013 heeft besloten om over te stappen naar Humanitas, kennelijk naar aanleiding van onduidelijkheden over de betaling van rekeningen. Naar het oordeel van de rechtbank had het op de weg van schuldenares gelegen om op dat moment (in 2013) ook de bewindvoerder te informeren over de nieuwe schulden en de problemen die schuldenares stelt te hebben gehad met het budgetbeheer van Exodus. Het verslag van de bewindvoerder van 5 december 2013 vermeldt hierover echter niets, en er is zijdens schuldenares niet aangetoond dat er in deze periode contact heeft plaatsgevonden. Pas enige tijd na de benoeming van de beschermingsbewindvoerder heeft de bewindvoerder een overzicht gekregen van de nieuwe schulden. De rechtbank komt daarom tot het oordeel dat schuldenares is tekortgeschoten in de informatieplicht. Deze tekortkoming wordt schuldenares ook toegerekend. Weliswaar blijkt uit het keuringsrapport dat schuldenares beperkt redzaam is; blijkbaar heeft zij wel het initiatief kunnen nemen om te veranderen van budgetbeheerder. Niet valt in te zien waarom zij dat wel kan, maar niet de bewindvoerder kan informeren.
Wat nog steeds ontbreekt, is een begrijpelijke verklaring hoe de schulden konden ontstaan. Door de advocaat is ter terechtzitting aangevoerd dat de oorzaak ligt bij de toenmalige budgetbeheerder Exodus. Naar aanleiding van de terechtzitting is de advocaat in de gelegenheid gesteld om deze stellingen nader te onderbouwen, omdat deze ter zitting niet te controleren waren. Bij brief van 8 juli 2015 zijn overzichten overgelegd van de mutaties op de beheerrekening budgetbeheer van schuldenares in de periode van juni 2012 tot en met november 2013. Volgens de advocaat blijkt hieruit dat schuldenares slechts € 50 of € 40 leefgeld per week heeft ontvangen. Exodus zou voor twee maanden de huur niet hebben betaald, en er zijn rekeningen betaald die betrekking zouden hebben op de periode voorafgaand aan de WSNP. Uit de overzichten en de toelichting die hierop is gegeven, kan echter niet worden afgeleid hoe het kan dat er ondanks de aanwezigheid van een redelijk inkomen, zeer hoge nieuwe schulden zijn ontstaan. Uit de stukken blijkt wel dat er leefgeld wordt overgemaakt van € 50,- per week, maar daarnaast worden ook bedragen overgemaakt voor bestedingen (nieuwe sloten, bril) en (hoge) bedragen aan KPN Mobile (meer dan € 100,- maand). Uit het enkele feit dat schuldenares leefgeld kreeg, kan dus niet worden afgeleid dat zij alleen dat bedrag heeft opgemaakt. Tenslotte is niet duidelijk geworden hoe de nieuwe schulden zijn opgebouwd en wanneer die zijn ontstaan. Of dit allemaal in de periode dat Exodus het budgetbeheer voerde was, kan thans niet worden vastgesteld.
Het is aan schuldenares om aannemelijk te maken dat de nieuwe schulden niet aan haar kunnen worden toegerekend. Naar het oordeel van de rechtbank is zij hier niet in geslaagd. In samenhang met het verwijt over de informatieplicht, betekent dit dat de schone lei moet worden geweigerd.
De advocaat heeft bij faxbericht van 9 juli 2015 nog verzocht om de inhoudelijke behandeling van de zaak voort te zetten in aanwezigheid van de bewindvoerder zelf, in het geval dat het standpunt van de bewindvoerder zou prevaleren boven hetgeen is behandeld ter zitting van 24 juni 2015. De advocaat is ter zitting van 9 juli 2015 in de gelegenheid gesteld om zijn standpunten nader te onderbouwen, hetgeen is gebeurd. Van afspraken waar de bewindvoerder aan gebonden zou zijn, is geen sprake. De rechtbank wijst het verzoek tot voortzetting van de behandeling daarom af.
De rechtbank zal het salaris van de bewindvoerder en de door deze gemaakte kosten vaststellen.
De rechtbank:
- stelt vast dat de schuldenares toerekenbaar in de nakoming van een of meer uit de schuldsaneringsregeling voortvloeiende verplichtingen is tekortgeschoten;
- bepaalt dat de toepassing van de schuldsaneringsregeling eindigt op het moment dat  dit vonnis in kracht van gewijsde is gegaan, doch dat de uit de schuldsaneringsregeling voortvloeiende verplichtingen van schuldenares eindigen op 6 juni 2012;
- stelt het salaris van de bewindvoerder tot 1 oktober 2012 vast op € 168,- (exclusief de daarover verschuldigde omzetbelasting) en vanaf 1 oktober 2012 op € 1.396,53 (exclusief de daarover verschuldigde omzetbelasting) en brengt deze bedragen, voor zover deze niet uit de boedel kunnen worden voldaan, ten laste van schuldenares;
- stelt de door de bewindvoerder gemaakte reiskosten vast op € 23,68.
Dit vonnis is gewezen door mr. A. Lablans, rechter, en in aanwezigheid van mr. M.H. Vossenaar, griffier, in het openbaar uitgesproken op 15 juli 2015.

"
ECLI_NL_RBZWB_2016_3332.xml|False|"Onteigening Hertogin Hedwigepolder toegestaan. Rechtbank verwerpt de formele bezwaren van de onteigende die de dagvaarding van derden belanghebbenden betreffen. De voorafgaande beslissing van de Kroon wordt marginaal getoetst.
Onteigende doet beroep op zelfrealisatie waarbij de staat de kosten van de uit te voeren werken betaalt. Bijzondere situatie dat het een niet lucratief project betreft. Beroep op zelfrealisatie wordt verworpen omdat de staat belang heeft bij beheer van het totale ontpolderingsproject zonder afhankelijk te zijn van de medewerking van de eigenaar.

Handelsrecht
Middelburg
zaaknummer / rolnummer: C/02/298769 / HA ZA 15-299

in de zaak van
de publiekrechtelijke rechtspersoon

zetelend te 's-Gravenhage,
eiser,
advocaten mr. M. Rus-van der Velde en mr. M. Heerings te ’s-Gravenhage,
tegen

wonende te Verbier, Zwitserland,
gedaagde,
advocaten mr. J.F. de Groot en mr. A. de Snoo te Amsterdam,
en

wonende te [woonplaats] ,
interveniënt,
advocaat mr. W.M. Bijloo te Middelharnis.
Partijen zullen hierna de Staat, De Cloedt en [interveniënt/pachter 4] worden genoemd.
Het verdere verloop van de procedure blijkt uit:
het vonnis in incident van 8 juli 2015- de brief van mr. Bijloo van 2 november 2015 met producties- de akte houdende overlegging producties van de zijde van de Staat- de pleitnota van de zijde van de Staat
de pleitnota van de zijde van De Cloedt met producties- het verkort proces-verbaal van de zitting van 16 november 2015
het e-mailbericht van mr. De Snoo van 7 december 2015
het nader proces-verbaal van de zitting van 16 november 2015- de brief van mr. De Groot van 11 januari 2016
de brief van de griffier van deze rechtbank van 15 januari 2016- de brief van de griffier van deze rechtbank van 15 april 2016- de brief van mr. Rus-van der Velde van 22 april 2016- de brief van mr. Bijloo van 25 april 2016- de brief van mr. Bijloo van 26 april 2016.
(grondplannummer 4) het gehele perceel, kadastraal bekend gemeente Hulst, sectie X, nummer 237, Terrein (natuur), ter grootte van 00.23.83 hectare,
- ( grondplannummer 8) het gehele perceel, kadastraal bekend gemeente Hulst, sectie X, nummer 197, Bedrijvigheid (industrie) erf-tuin, ter grootte van 20.77.40 hectare,- (grondplannummer 11) het gehele perceel, kadastraal bekend gemeente Hulst, sectie X, nummer 199, Wonen terrein (akkerbouw), ter grootte van 38.68.85 hectare,- (grondplannummer 12) het gehele perceel, kadastraal bekend gemeente Hulst, sectie X, nummer 179, Wegen, ter grootte van 01.82.85 hectare,- (grondplannummer 14) het gehele perceel, kadastraal bekend gemeente Hulst, sectie X, nummer 195, Wonen, terrein, (akkerbouw), ter grootte van 37.50.90 hectare,- (grondplannummer 15) het gehele perceel, kadastraal bekend gemeente Hulst, sectie X, nummer 181, Terrein (akkerbouw), ter grootte van 25.36.50 hectare,- (grondplannummer 18) het gehele perceel, kadastraal bekend gemeente Hulst, sectie X, nummer 233, Bedrijvigheid (nutsvoorziening), ter grootte van 00.00.14 hectare,- (grondplannummer 20) het gehele perceel, kadastraal bekend gemeente Hulst, sectie X, nummer 182, Wegen, ter grootte van 00.72.25 hectare,- (grondplannummer 21) het gehele perceel, kadastraal bekend gemeente Hulst, sectie X, nummer 204, Terrein (akkerbouw), ter grootte van 23.71.75 hectare,- (grondplannummer 23) het gehele perceel, kadastraal bekend gemeente Hulst, sectie X, nummer 232, Wegen, ter grootte van 02.05.36 hectare,- (grondplannummer 24) het gehele perceel, kadastraal bekend gemeente Hulst, sectie X, nummer 208, Terrein (akkerbouw), ter grootte van 29.19.35 hectare,- (grondplannummer 25) het gehele perceel, kadastraal bekend gemeente Hulst, sectie X, nummer 184, Wegen, ter grootte van 00.71.15 hectare,- (grondplannummer 26) het gehele perceel, kadastraal bekend gemeente Hulst, sectie X, nummer 202, Terrein (akkerbouw), ter grootte van 27.29.30 hectare,- (grondplannummer 30) het gehele perceel, kadastraal bekend gemeente Hulst, sectie X, nummer 207, Terrein (akkerbouw), ter grootte van 53.67.75 hectare,- (grondplannummer 31) het gehele perceel, kadastraal bekend gemeente Hulst, sectie X, nummer 200, Terrein (akkerbouw), ter grootte van 23.44.80 hectare,- (grondplannummer 32) het gehele perceel, kadastraal bekend gemeente Hulst, sectie X, nummer 189, Wonen terrein (akkerbouw), ter grootte van 00.82.30 hectare, - (grondplannummer 33) het gehele perceel, kadastraal bekend gemeente Hulst, sectie X, nummer 190, Wonen erf-tuin, ter grootte van 00.16.70 hectare,- (grondplannummer 37) het gehele perceel, kadastraal bekend gemeente Hulst, sectie X nummer 2, Bouwwerken-waterwerken, ter grootte van 04.99.00 hectare.
De bovengenoemde onroerende zaken betreffen voornamelijk agrarische onroerende zaken in het landelijk gebied. De overige bovengenoemde onroerende zaken betreffen een dijkperceel, een aantal bebouwde percelen, bestaande uit percelen met (bedrijfs-)woningen, bedrijfsgebouwen en erven, natuur c.q. bosgebied, wegen en nutsvoorzieningen.De meeste van de agrarische onroerende zaken en het dijkperceel zijn door De Cloedt verpacht. De Staat heeft met de in de dagvaarding met name genoemde pachters voorafgaand aan deze procedure overeenstemming bereikt over de aan hen toekomende schadeloosstelling in verband met de onteigening. Bij brief van 22 april 2016 heeft mr. Rus-van der Velde namens de Staat aan de rechtbank meegedeeld dat met [pachter 1] en met [pachter 2] inmiddels - na het uitbrengen van de dagvaarding - eveneens overeenstemming is bereikt. Er is geen (volledige) overeenstemming bereikt met [pachter 3] en [interveniënt/pachter 4] .2.5.	[pachter 3] is pachter van de percelen gemeente Hulst, sectie X, nummer 202 gedeeltelijk ter grootte van 02.58.12 ha (grondplannummer 26) en sectie X, nummer 200 gedeeltelijk ter grootte van 02.00.00 ha, (grondplannummer 31). [interveniënt/pachter 4] stelt dat hij onderpachter is van voornoemde percelen.  is voorts pachter van de percelen gemeente Hulst, sectie X, nummer 202 gedeeltelijk ter grootte van 05.50.00 ha (grondplannummer 26) en sectie X, nummer 200 gedeeltelijk ter grootte van 03.06.33 ha (grondplannummer 31).2.6.	De bebouwde percelen betreffen de adressen Engelbertstraat 1, Engelbertstraat 3, Engelbertstraat 5, Engelbertstraat 2 en Lignestraat ongenummerd. De onroerende zaken aan de Engelbertstraat 1 (sectie X, 189) en Engelbertstraat 3 (sectie X, 190) zijn belast met een zakelijk recht van opstal. Engelbertstraat 1 staat leeg, Engelbertstraat 3 is verhuurd door de opstalrechthouder. De Staat heeft met de eigenaressen van voornoemde opstalrechten en de huurder overeenstemming bereikt over de hen toekomende schadeloosstelling in het kader van beëindiging van het recht van opstal en beëindiging van de huurovereenkomst.
Het perceel kadastraal bekend gemeente Hulst, sectie X, nummer 233 (grondplannummer 18) is belast met een opstalrecht ten name van Delta Netwerkbedrijf B.V., gevestigd te Goes. De Staat heeft met Delta Netwerk B.V. overeenstemming bereikt over de aan haar toekomende schadevergoeding in het kader van de beëindiging van het opstalrecht.
De percelen kadastraal bekend gemeente Hulst, sectie X nummer 179 (grondplannummer 12), sectie X nummer 232 (grondplannummer 23), sectie X nummer 200 (grondplannummer 31) en sectie X nummer 2 (grondplannummer 37) zijn belast met een zakelijk recht als bedoeld in artikel 5, lid 3, onder b van de Belemmeringenwet privaatrecht ten name van Evides N.V., gevestigd te Rotterdam. De Staat heeft met Evides N.V. overeenstemming bereikt over de beëindiging van bovengenoemd zakelijk recht.
De onroerende zaken, met uitzondering van die met grondplannummers 3, 4, 8 en 23 zijn belast met een hypotheek ten gunste van de naamloze vennootschap ABN AMRO Bank N.V.
Op 26 mei 2015 heeft een vervroegde plaatsopneming plaatsgevonden. Deze plaatsopneming is voortgezet op 28 september 2015.
De dagvaarding, betekend op 23 april 2015, is op 16 juni 2015 overbetekend aan ABN AMRO NV. ABN AMRO N.V. heeft bij brief van 27 augustus 2015 aan de Staat meegedeeld dat zij geen gebruik zal maken van haar bevoegdheid om zich als belanghebbende te voegen in onderhavige onteigeningsprocedure.
De Staat vordert dat de rechtbank bij vonnis, voor zover mogelijk uitvoerbaar bij voorraad:I. bij vervroeging zal uitspreken, ingevolge artikel 78 Onteigeningswet (Ow), ter uitvoering van het rijksinpassingsplan, ter realisatie van estuariene natuur in de Hertogin Hedwigepolder, de onteigening ten name van de Staat en ten algemene nutte van de onroerende zaken, zoals hiervoor onder 2.3. genoemd en aangeduid op de bij akte overlegging producties van 13 mei 2015 als productie 1 overgelegde kaartweergave;
II. met betrekking tot De Cloedt:indien De Cloedt het aanbod aanvaardt:a. de schadeloosstelling voor De Cloedt zal vaststellen op € 14.778.425,-- voor alle schaden en kosten hoe dan ook genaamd, doch exclusief de kosten van deskundige bijstand en eventuele belastingschade als rechtstreeks en noodzakelijk gevolg van de onteigening;indien De Cloedt het aanbod niet aanvaardt:b. het voorschot op de schadeloosstelling voor De Cloedt zal bepalen op 90% van het aangeboden bedrag, derhalve op (afgerond) € 13.300.582,--;c. zal bepalen dat geen zekerheid voor de voldoening van de schadeloosstelling nodig is, tenzij deze expliciet wordt verlangd en in dat laatste geval zal bepalen dat de Staat zekerheid mag stellen door 100% van het aangeboden bedrag als voorschot te betalen;en voorts:d. zal bepalen dat het in de procedure met rekestnummer C/02/294690/ HA RK 15-30 uit te brengen voorlopig oordeel heeft te gelden als conceptdeskundigenrapport in onderhavige procedure, ene. ingevolge artikel 54j lid 2 Ow, de datum voor nederlegging van het (concept)deskundigenrapport zal vaststellen;
III. met betrekking tot [pachter 1] :indien [pachter 1] het aanbod aanvaardt:a. de schadeloosstelling voor [pachter 1] zal vaststellen op € 542.491,-- voor alle schaden en kosten hoe dan ook genaamd, doch exclusief de kosten van deskundige bijstand en eventuele belastingschade als rechtstreeks en noodzakelijk gevolg van de onteigening;indien [pachter 1] het aanbod niet aanvaardt:b. het voorschot op de schadeloosstelling voor [pachter 1] zal bepalen op 90% van het aangeboden bedrag, derhalve op (afgerond) € 488.242,--;c. zal bepalen dat geen zekerheid voor de voldoening van de schadeloosstelling nodig is, tenzij deze expliciet wordt verlangd en in dat laatste geval zal bepalen dat de Staat zekerheid mag stellen door 100% van het aangeboden bedrag als voorschot te betalen;en voorts:d. zal bepalen dat het in de procedure met rekestnummer C/02/294690/ HA RK 15-30 uit te brengen voorlopig oordeel heeft te gelden als conceptdeskundigenrapport in onderhavige procedure, ene. ingevolge artikel 54j lid 2 Ow, de datum voor nederlegging van het (concept)deskundigenrapport zal vaststellen;
IV. met betrekking tot [pachter 2] :indien [pachter 2] het aanbod aanvaardt:a. de schadeloosstelling voor [pachter 2] zal vaststellen op € 506.079,-- voor alle schaden en kosten hoe dan ook genaamd als gevolg van de beëindiging van het recht van opstal op het perceel aan de Engelbertstraat 1 en de pachtovereenkomst voor de percelen Hulst, sectie X, nr. 199 en nr. 200, doch exclusief de kosten van deskundige bijstand en eventuele belastingschade als rechtstreeks en noodzakelijk gevolg van de onteigening;indien [pachter 2] het aanbod niet aanvaardt:b. het voorschot op de schadeloosstelling voor [pachter 2] zal bepalen op 90% van het aangeboden bedrag, derhalve op (afgerond) € 455.471,--;c. zal bepalen dat geen zekerheid voor de voldoening van de schadeloosstelling nodig is, tenzij deze expliciet wordt verlangd en in dat laatste geval zal bepalen dat de Staat zekerheid mag stellen door 100% van het aangeboden bedrag als voorschot te betalen;en voorts:d. zal bepalen dat het in de procedure met rekestnummer C/02/294690/ HA RK 15-30 uit te brengen voorlopig oordeel heeft te gelden als conceptdeskundigenrapport in onderhavige procedure, ene. ingevolge artikel 54j lid 2 Ow, de datum voor nederlegging van het (concept)deskundigenrapport zal vaststellen;
V. met betrekking tot [pachter 3] :indien [pachter 3] het aanbod aanvaardt:a. de schadeloosstelling voor [pachter 3] , ervan uitgaande dat hij regulier pachter is en zijn gronden niet onderverpacht, zal vaststellen op € 33.935,-- voor alle schaden en kosten hoe dan ook genaamd, doch exclusief de kosten van deskundige bijstand en eventuele belastingschade als rechtstreeks en noodzakelijk gevolg van de onteigening;indien [pachter 3] het aanbod niet aanvaardt:b. het voorschot op de schadeloosstelling voor [pachter 3] zal bepalen op 90% van het aangeboden bedrag, derhalve op (afgerond) € 30.542,--;c. zal bepalen dat geen zekerheid voor de voldoening van de schadeloosstelling nodig is, tenzij deze expliciet wordt verlangd en in dat laatste geval zal bepalen dat de Staat zekerheid mag stellen door 100% van het aangeboden bedrag als voorschot te betalen;en voorts:d. zal bepalen dat het in de procedure met rekestnummer C/02/294690/ HA RK 15-30 uit te brengen voorlopig oordeel heeft te gelden als conceptdeskundigenrapport in onderhavige procedure, ene. ingevolge artikel 54j lid 2 Ow, de datum voor nederlegging van het (concept)deskundigenrapport zal vaststellen;
VI. met betrekking tot [interveniënt/pachter 4] :indien [interveniënt/pachter 4] het aanbod aanvaardt:a. de schadeloosstelling voor [interveniënt/pachter 4] zal vaststellen op € 329.356,-- voor alle schaden en kosten hoe dan ook genaamd, doch exclusief de kosten van deskundige bijstand en eventuele belastingschade als rechtstreeks en noodzakelijk gevolg van de onteigening;indien [interveniënt/pachter 4] het aanbod niet aanvaardt:b. het voorschot op de schadeloosstelling voor [interveniënt/pachter 4] zal bepalen op 90% van het aangeboden bedrag, derhalve op (afgerond) € 296.420,--;c. zal bepalen dat geen zekerheid voor de voldoening van de schadeloosstelling nodig is, tenzij deze expliciet wordt verlangd en in dat laatste geval zal bepalen dat de Staat zekerheid mag stellen door 100% van het aangeboden bedrag als voorschot te betalen;en voorts:d. zal bepalen dat het in de procedure met rekestnummer C/02/294690/ HA RK 15-30 uit te brengen voorlopig oordeel heeft te gelden als conceptdeskundigenrapport in onderhavige procedure, ene. ingevolge artikel 54j lid 2 Ow, de datum voor nederlegging van het (concept)deskundigenrapport zal vaststellen;
VII. alles kosten rechtens.
De Staat heeft tegen de achtergrond van de vaststaande feiten het volgende aangevoerd.De Staat heeft getracht om met De Cloedt in der minne tot overeenstemming te komen over de overdracht van de ter onteigening aangewezen onroerende zaken. De Staat heeft aan De Cloedt ter zake van schadeloosstelling laatstelijk een bedrag van € 14.778.424,30 aangeboden, dat door De Cloedt niet is aanvaard. De Staat handhaaft dit aanbod.
De Cloedt beroept zich op nietigheid van de dagvaarding, althans niet- ontvankelijkheid van de Staat in zijn vordering, wegens het verzuim de hypotheekhoudster in dit geding te betrekken. De Cloedt stelt dat in de dagvaarding niet is vermeld dat op (een deel van) de te onteigenen gronden een recht van hypotheek ten name van ABM AMRO NV rust en dat de Staat de dagvaarding - in strijd met het bepaalde in artikel 18 lid 4 juncto lid 6 juncto lid 8 Ow - niet binnen een week na het uitbrengen van de dagvaarding heeft betekend aan hypotheekhoudster ABN AMRO NV, onder mededeling van de mogelijkheid van tussenkomst. Daarnaast is ABN AMRO NV, nu zij evenmin in het verzoekschrift tot vervroegde plaatsopneming als hypotheekhoudster is vermeld, niet opgeroepen voor de descente van 26 mei 2015. De hypotheekhoudster heeft ook niet via de publicatie in de krant kennis kunnen nemen van de descente, omdat deze descente niet, althans niet correct, is aangekondigd. Dit heeft volgens De Cloedt tot gevolg dat de rechtbank - alsnog - dient te verklaren dat de descente van 26 mei 2015 niet kan gelden als formele plaatsopneming in de zin van artikel 54a e.v. Ow, op basis waarvan een proces-verbaal kan worden opgemaakt waarmee een eventueel onteigeningsvonnis in de openbare registers zou kunnen worden ingeschreven. Voorts kan het uit te brengen (concept)deskundigenrapport niet gelden als (concept)rapport in onderhavige procedure.
De Staat stelt dat het niet tijdig overbetekenen van de dagvaarding aan ABN AMRO niet tot nietigheid van de dagvaarding of niet-ontvankelijkheid van de Staat leidt.De Cloedt kan geen beroep doen op artikel 18 lid 4 Ow. Het niet tijdig overbetekenen van de dagvaarding heeft volgens de Staat voorts niet tot gevolg dat de vervroegde descente niet kan gelden als formele plaatsopneming als bedoeld in artikel 54a e.v. Ow en evenmin dat het uit te brengen deskundigenrapport niet kan gelden als deskundigenrapport in deze procedure.
De Cloedt voert inhoudelijk als verweer dat de planologische grondslag voor de gevorderde onteigening in strijd is met het recht. Hij stelt dat zowel in de verplichte zienswijzeprocedure voor het rijksinpassingsplan als in de daaropvolgende beroepsprocedure geen sprake is geweest van “equality of arms”, gelet op de korte termijn van zes weken voor het indienen van de gemotiveerde zienswijze en, als gevolg van de toepasselijkheid van de Crisis- en herstelwet, de eveneens korte periode van zes weken waarbinnen een volledig gemotiveerd beroepschrift moest worden ingediend en niet kon worden volstaan met een pro forma beroep op nader aan te voeren gronden, in relatie tot de omvang van het (ontwerp) rijksinpassingsplan met bijbehorend technisch en specialistisch pakket aan stukken, in een periode waarin eveneens de administratieve onteigeningsprocedure door de Staat werd gestart. De Cloedt is hierdoor niet genoegzaam in de gelegenheid gesteld zich te verweren tegen de planologische grondslag die de basis is voor de onderhavige vordering tot onteigening. De Cloedt heeft deze schending van de Europeesrechtelijke rechtsbeginselen inmiddels voorgelegd aan het Europese Hof voor de Rechten van de Mens (EHRM).De Cloedt stelt dat het voorgaande door de onteigeningsrechter zelfstandig in het kader van de beoordeling van het onteigeningsverweer moet worden beoordeeld, en dat deze zelfstandige beoordeling niet kan en mag afstuiten op het leerstuk van de formele rechtskracht van het besluit tot vaststelling van het rijksinpassingsplan, te meer niet nu de Afdeling bestuursrechtspraak in ieder geval niet in deze aangelegenheid als volledig onafhankelijk kan worden beschouwd.  De Cloedt verzoekt de rechtbank voorts te overwegen prejudiciële vragen te stellen aan de bevoegde Europese rechter.
De Staat stelt dat de Afdeling bestuursrechtspraak als hoogste bestuursrechter heeft geoordeeld over het rijksinpassingsplan. De tegen dat plan ingeroepen bezwaren van onder andere De Cloedt zijn verworpen. De planologische grondslag staat daarmee vast en de onteigeningsrechter moet daarvan uitgaan. In die procedure zijn geen fundamentele rechtsbeginselen geschonden en er is geen aanleiding in deze procedure de onteigeningstitel ten volle te toetsen.
De Cloedt voert voorts als verweer dat het Koninklijk Besluit (KB) strekkende tot onteigening onrechtmatig is, zowel wat betreft de inhoud als wat betreft de wijze van totstandkoming. De Cloedt stelt hiertoe het volgende.* Aan de gevolgde administratieve procedure kleven essentiële gebreken.* Aan de door de regering gestelde voorwaarden om tot onteigening over te gaan is niet voldaan.* Het KB is onrechtmatig, omdat de uniforme openbare voorbereidingsprocedure van afdeling 3.4 Awb niet correct is toegepast, althans aan (andere) algemene beginselen van behoorlijk bestuur, zoals het formele en materiële zorgvuldigheidsbeginsel en het verbod van vooringenomenheid is niet voldaan.* Het KB is onrechtmatig, omdat het zelfrealisatieverweer onjuist is beoordeeld.* Het publiek belang en de noodzaak voor verwerving van perceel U19 ontbreken.Hij licht zijn stellingen toe als volgt.

b. De Cloedt betwist dat de Staatssecretaris bij toezending van het verzoekbesluit aan de Kroon, de Kroon volledig en accuraat heeft ingelicht over het standpunt van De Cloedt in de minnelijke fase tot dan toe. De Staat heeft het zelfrealisatieverweer in deze fase geheel voor de Kroon verzwegen. De Kroon heeft zijn ontwerpbesluit mitsdien genomen op basis van een incompleet dossier. c. De Cloedt betwist dat de Kroon het ontwerpbesluit met de vereiste zorgvuldigheid, na een adequate belangenafweging en zonder vooringenomenheid (artikelen 2:4 lid 1 Awb, 3:2 Awb en 3:4 lid 1 Awb) heeft voorbereid, nu dat in vier werkdagen na ontvangst van het verzoekbesluit is opgesteld en verzonden. Uit de tekst van het KB blijkt dat het ontwerpbesluit al werd gemaakt en zelfs klaarlag, voordat het verzoekbesluit werd genomen.d. De Cloedt stelt dat de Kroon bij de voorbereiding van het ontwerpbesluit c.q. van het KB essentiële beginselen van hoor en wederhoor en daarmee artikel 6 EVRM en de algemene beginselen van behoorlijk bestuur heeft geschonden, in het bijzonder het materiële en formele zorgvuldigheidsbeginsel, het vereiste van een adequate belangenafweging en het verbod op vooringenomenheid door - buiten het gezichtsveld van De Cloedt - alleen de Staat in de gelegenheid te stellen vragen te beantwoorden.e. De Cloedt betwist bij gebrek aan wetenschap dat de Kroon de Raad van State volledig en accuraat heeft ingelicht over het standpunt van De Cloedt in de minnelijke fase tot dan toe. De Cloedt betwist om die reden dat de Raad van State op de juiste wijze van zijn wettelijke gehoudenheid om de Kroon te adviseren gebruik heeft gemaakt. De Raad van State heeft een zogenaamd blanco-advies gegeven. De advisering door de Raad van State zonder dat deze beschikt over het volledige dossier is niet in overeenstemming met de Onteigeningswet, de Algemene wet bestuursrecht en de Wet op de Raad van State. De Cloedt betwist bovendien dat sprake is geweest van een onafhankelijke en onpartijdige advisering door de Raad van State.


De Cloedt stelt dat sprake is van een onjuiste toepassing van afdeling 3.4 Awb.  De Cloedt heeft, in reactie op de bieding bij brief van 18 februari 2014, in zijn brief van 20 maart 2014 een zo uitgewerkt mogelijk zelfrealisatievoorstel geformuleerd. Reeds vier dagen later, op 25 maart 2014, heeft de Staatssecretaris het verzoekbesluit genomen. Daarin wordt het beroep op zelfrealisatie in het geheel niet vermeld. Op 1 april 2014 is het “ontwerpbesluit tot onteigening” ter inzage gelegd. Dit is slechts het standaardmodel van een dergelijk besluit, waarin nog allerlei zaken moeten worden ingevuld. Het gaat niet in op de specifieke omstandigheden van het geval. Het beroep op zelfrealisatie wordt daarin niet vermeld, laat staan weerlegd. Hieruit volgt dat het verzoekbesluit (kennelijk) reeds gereed lag, en onmiddellijk na ontvangst van de reactie van De Cloedt in procedure zou worden gebracht, (kennelijk) ongeacht hetgeen De Cloedt in reactie op de brief van 18 februari 2014 naar voren zou brengen, terwijl de Staat wist dat De Cloedt de noodzaak tot onteigening zou bestrijden. Gelet op het voorgaande, betwist De Cloedt dat de Staatssecretaris kennis heeft genomen van de brief van De Cloedt van 20 maart 2014. Deze handelwijze is onzorgvuldig.De procedure in onderhavige zaak wekt zowel procedureel als formeel de indruk volledig “voorgekookt” te zijn. Dit is niet alleen formeel en materieel onzorgvuldig en in strijd met de algemene beginselen van behoorlijk bestuur, maar ook is sprake van een zodanige schijn van vooringenomenheid dat strijd ontstaat met de rechtstatelijke principes, waaronder het beginsel van fair play en het recht op een eerlijk proces (art. 6 EVRM). Bovendien is deze handelwijze strijdig met de tekst en bedoeling van de uniforme openbare voorbereidingsprocedure van artikel 3:11 Awb. Zoals De Cloedt reeds in de zienswijze aan de Kroon heeft aangevoerd, heeft de Kroon geen voldoende concreet, althans geen voldoende deugdelijk gemotiveerd, ontwerpbesluit ter inzage gelegd. De Kroon heeft niettemin het KB geslagen. Hetgeen de Kroon in reactie op dit onderdeel van de zienswijze aanvoert rechtvaardigt die handelwijze niet.

a. De Cloedt betwist dat er geen sprake is van een zuiver en onvoorwaardelijk beroep op zelfrealisatie. Het beroep van De Cloedt op zelfrealisatie was glashelder en zuiver: als het rijksinpassingsplan onherroepelijk zou worden, zou De Cloedt de alsdan vaststaande bestemmingen op diens gronden conform dat plan en bijbehorende uitvoeringsbesluiten realiseren. Volgens De Cloedt kan het niet aan hem worden tegengeworpen dat het beroep op zelfrealisatie is gedaan onder de voorwaarde dat het rijksinpassingsplan onherroepelijk is. Hij stelt, onder verwijzing naar het KB van 23 april 2015 (stcrt. 2015 nr. 12855 d.d. 21 mei 2015 Echt-Susteren) dat de Kroon zich heeft bediend van gelegenheidsargumentatie.b. De Cloedt stelt dat de overweging van de Kroon dat een concreet plan tot zelfrealisatie ontbreekt en dat de samenwerkings- en vaststellingsovereenkomst nog niet als zodanig kan worden aangemerkt onbegrijpelijk en rechtens onjuist is. Het bestaan van een concreet zelfrealisatieplan is noch in het Kroonbeleid, noch in de jurisprudentie van de onteigeningsrechter een vastomlijnd begrip. Nu De Cloedt heeft verklaard het plan volledig conform de openbare stukken te zullen uitvoeren, in het concept van de Samenwerkings- en vaststellingsovereenkomst (zelfrealisatie-overeenkomst) een voorstel omtrent de verdere voorwaarden heeft neergelegd, zich bereid heeft verklaard om deze overeenkomst zodanig aan te passen dat beide partijen zich daarin zouden kunnen vinden, en de Staat bij herhaling heeft uitgenodigd voor overleg hierover, doch bij de Staat geen gehoor heeft getroffen om daarover in overleg te treden, is er rechtens geen reden om het beroep op zelfrealisatie niet te honoreren. Bij de Staat is louter sprake (geweest) van onwil om over zelfrealisatie te praten. In het kader van het criterium van onteigening als ultimum remedium had de Staat meer moeite moeten doen om de mogelijkheid van zelfrealisatie te onderzoeken. De Kroon maakt ook hier gebruik van een gelegenheidsargument. In het KB Echt-Susteren (dat van latere datum is dan het KB Hedwigepolder) worden geen verdere eisen gesteld dan dat “de eigenaren zich conformeren aan de door de gemeente gewenste vorm van uitvoering”. Dat heeft De Cloedt jegens de Staat gedaan. Door in het onderhavige KB Hedwigepolder anders te beslissen, is dit KB ofwel in strijd met het eigen beleid van de Kroon, dan wel is het Kroonbeleid waarop het KB is gebaseerd zelf kennelijk niet consistent.c. Ten aanzien van de overweging van de Kroon dat De Cloedt niet bereid is op eigen kosten zelf te realiseren, stelt De Cloedt als volgt. Voor zover hieruit moet worden afgeleid dat de Kroon van oordeel is dat de noodzaak voor onteigening alleen dan afwezig is, indien gebleken is dat de eigenaar in staat en bereid is om de geprojecteerde bestemmingen voor eigen rekening (op eigen kosten) te realiseren, is dat onjuist, want in strijd met het recht. De Kroon noch de onteigeningsrechter heeft dit criterium eerder gehanteerd en daarvoor is rechtens ook geen plaats. Indien komt vast te staan dat de nieuwe bestemming door zelfrealisatie kan worden gerealiseerd, waardoor geen onteigening nodig is, zou het niet uit mogen maken of het de Staat is die de feitelijke ontpoldering bekostigt of de eigenaar zelf. Het behoort er primair om te gaan of realisatie van het inpassingsplan mogelijk is zonder dat de Staat de eigendom van de particuliere gronden gedwongen ontneemt. Het stellen van de eis dat een beroep op zelfrealisatie alleen valide is, als de zelfrealisator de kosten draagt in een geval als het onderhavige, waarin sprake is van zeer onrendabele bestemmingen en een eindsituatie die voor de grondeigenaar elk genot van diens gronden heeft weggenomen, zou betekenen dat de particuliere grondeigenaar - die er belang bij heeft de eigendom van zijn gronden te behouden - gedwongen eigendomsontneming slechts kan “afkopen” door van de Staat - zonder enige grondslag daarvoor - de volledige kosten van de feitelijke realisatie en het beheer over te moeten nemen, terwijl de Staat die kosten bij onteigening hoe dan ook voor zijn rekening had moeten nemen. Daarmee zou sprake zijn van misbruik van recht en van ongerechtvaardigde verrijking aan de zijde van de Staat, en van verarming aan de zijde van de particuliere grondeigenaar.    d. De Cloedt stelt dat de omstandigheid dat hij niet beschikt niet over alle gronden die worden bestreken door het rijksinpassingsplan niet aan hem kan worden tegengeworpen. De Cloedt is er niet in geslaagd om na het onherroepelijk worden van het rijksinpassingsplan met de (drie) andere particuliere grondeigenaren afspraken te maken. Deze partijen voelden zich niet (meer) vrij daartoe, omdat zij inmiddels (meer of minder vergaand) met de Staat in gesprek waren of zelfs al (concept)overeenstemming hadden bereikt. De Cloedt heeft zich bereid verklaard in het kader van zijn beroep op zelfrealisatie de rechten en verplichtingen van de Staat op grond van deze overeenkomsten één op één over te nemen. Van de Staat, die het op eenvoudige en niet-bezwarende wijze in zijn macht heeft om ter voorkoming van gedwongen eigendomsontneming een overigens compleet en valide beroep op zelfrealisatie te completeren c.q. accorderen, mag en moet worden verwacht dat hij dienovereenkomstig handelt, althans de mogelijkheden daartoe serieus onderzoekt en daarover overleg voert met betrokkenen. De Kroon heeft er ten onrechte geen acht op geslagen dat als het niet gecontracteerd hebben door voornoemde partijen met De Cloedt het gevolg was van een (in het licht van de aangekondigde zelfrealisatie) voorzienbaar frustrerend optreden van de Staat, dit nooit aan De Cloedt zou mogen worden tegengeworpen.e. De Cloedt stelt dat de Kroon het verweer van De Cloedt op de punten van de (uiteindelijke) eigendomssituatie van cruciale waterstaatswerken en de (uiteindelijke) beheers- en onderhoudssituatie van de ontpolderde Hedwigepolder niet op zijn merites heeft beoordeeld. De Cloedt heeft bij diens beroep op zelfrealisatie aan deze aspecten uitdrukkelijk aandacht besteed. Hij heeft zich ten aanzien van deze aspecten bereid verklaard zich contractueel te verbinden.

De Staat stelt dat een onteigeningsrechter slechts marginaal mag toetsen als bovendien het bezwaar reeds bij de Kroon is aangevoerd. Er is één uitzondering die hier niet van toepassing is. De Staat heeft gemotiveerd aangegeven dat de Kroon reeds op de formele verweren heeft gereageerd.Het beroep op zelfrealisatie gaat alleen op als de onteigende de door de onteigenaar voorziene ontwikkeling zelf en op eigen kosten kan realiseren. Een concreet plan voor zelfrealisatie heeft altijd ontbroken. De Cloedt beschikt niet over alle benodigde gronden en zelfrealisatie maakt een samenhangend beheer door de Staat niet mogelijk.
De Cloedt voert ten slotte het verweer dat de noodzaak voor onteigening ontbreekt. Volgens De Cloedt is niet voldaan aan artikel 17 Ow. De Staat heeft niet voldaan aan de op hem rustende verplichting dat hij in de periode tussen het geslagen zijn van het KB en het uitbrengen van het exploot van de dagvaarding moet hebben getracht hetgeen onteigend moet worden bij minnelijke overeenkomst te verkrijgen. Dit wettelijk vereiste moet, gelet op de strekking van de onteigeningswet als ultimum remedium, aldus (en breder) worden opgevat, dat de Staat in deze periode actief en serieus moet hebben getracht gerechtelijke onteigening te voorkomen. De Staat heeft zich echter uitsluitend de verwerving in eigendom van de gronden van De Cloedt ten doel gesteld en daaraan meer gewicht toegekend dan aan pogingen om gedwongen eigendomsontneming van de gronden van De Cloedt te voorkomen. Dit laatste zou kunnen door middel van zelfrealisatie, vestiging van een eeuwigdurend erfpachtrecht, of eventueel de door de Staat zelf genoemde variant van onteigening met teruglevering van de gronden aan De Cloedt en met bepaling dat de schadeloosstelling door de onteigeningsrechter wordt vastgesteld. De Staat heeft de gesprekken over deze mogelijkheden afgekapt voordat deze waren begonnen.De Cloedt stelt voorts dat niet is voldaan aan het noodzaakvereiste. Tussen de Staat en De Cloedt is slechts eenmaal direct mondeling overleg gevoerd op 6 november 2013. Elk verzoek van De Cloedt om overleg nadien is door de Staat geweigerd. Bij de afweging of onteigening noodzakelijk is - tegenover een gemotiveerd beroep op zelfrealisatie of een optie van eeuwigdurend erfpachtrecht - kunnen het infrastructurele karakter van de te realiseren bestemmingen en de toekomstige beheerssituatie een rol spelen, maar de overige door de Staat genoemde factoren (“nationaal belang”, “internationale verplichtingen”, “infrastructuur”, “beheer”, “eigendomsverwerving was altijd al uitgangspunt”, “zo is het ook aan de Kamer gecommuniceerd”) niet. Dit zijn slechts interne, beleidsmatige factoren. Het infrastructurele karakter en de beheerssituatie zijn voor wat betreft het beroep op zelfrealisatie door De Cloedt afgedekt en spelen bij de optie van eeuwigdurend erfpachtrecht geen rol.
De Staat heeft betwist onvoldoende overleg te hebben gevoerd met De Cloedt over de minnelijke verkrijging van zijn percelen. Daarbij is onder andere verwezen naar genoemde correspondentie. Ook heeft de Staat betwist dat het plan kan worden uitgevoerd door, alsmede het beheer op langere termijn kan liggen bij een particulier als De Cloedt.
De Cloedt doet geen afstand van zijn recht op zekerheid. Hij stelt voorts dat niet kan worden volstaan met een voorschot van 100%, zijnde een bedrag van € 14.778.425,--, maar dat dit dient te worden vermeerderd met een forfaitair bedrag van € 50.000,-- als voorschot op de kosten van deskundige bijstand.
Met betrekking tot het beroep op nietigheid van de dagvaarding, althans niet-ontvankelijkheid van de Staat in zijn vordering volgt de rechtbank de Staat in zijn reactie. Hoewel de overbetekening aan de hypotheekhoudster ABN AMRO NV niet, zoals artikel 18 lid 4 juncto lid 6 Ow bepaalt, binnen een week na het uitbrengen van de dagvaarding heeft plaatsgevonden, leidt dit niet tot de conclusie dat de dagvaarding nietig is, althans dat de Staat niet-ontvankelijk is in zijn vordering.Artikel 18 Ow bepaalt dat het geding wordt gevoerd tegen de in het KB aangewezen eigenaren en mede-eigenaren of, indien beperkte rechten worden onteigend als bedoeld in artikel 4 Ow, de bij KB aangewezen rechthebbenden. De derde belanghebbenden als genoemd in artikel 3 Ow worden niet als gedaagde partij in het geding betrokken. Wel moet de dagvaarding aan hen ter kennis worden gebracht, in het geval van een hypotheekhouder of beslaglegger door overbetekening van de dagvaarding. Op die manier worden zij in staat gesteld tijdig in het geding tussen te komen. Zij behouden dat recht gedurende de gehele rechtbankprocedure, zolang de eindconclusies door partijen niet zijn genomen. De bepaling van artikel 18 lid 4 Ow dient derhalve ter bescherming van de belangen van derden. De Cloedt komt, als eigenaar, geen beroep toe op deze bepaling. Gesteld noch gebleken is overigens dat sprake is van enig geschaad belang van De Cloedt door niet tijdige betekening van de dagvaarding aan de hypotheekhoudster.   De bepalingen in artikel 18 lid 4, 6 en 8 Ow zijn bovendien niet op straffe van nietigheid dan wel niet-ontvankelijkheid voorgeschreven. Hooguit ontstaat een schadevergoedingsverplichting van de onteigenaar jegens de derde belanghebbende. Vast staat dat ABN AMRO NV op de hoogte is van het onteigeningsgeding en geen gebruik wil maken van haar recht om tussen te komen, zodat zij geacht wordt niet in haar belangen te zijn geschaad door de niet tijdige betekening van de dagvaarding.  Ten aanzien van de stelling van De Cloedt dat de descente van 26 mei 2015 niet kan gelden als formele plaatsopneming in de zin van artikel 54 a e.v. Ow en dat het op te stellen rapport niet kan gelden als conceptrapport dan wel definitief rapport, overweegt de rechtbank dat, voor zover er al een gebrek zou kleven aan de descente, dit niet aan toewijzing van de vordering tot vervroegde onteigening in de weg staat. De verzoekschriftprocedure overeenkomstig artikel 54a Ow betreft een andere procedure dan de onderhavige dagvaardingsprocedure. In onderhavige procedure is alleen relevant de constatering dat toepassing is gegeven aan artikel 54a Ow, hetgeen het geval is. De vraag of in de verzoekschriftprocedure aan alle formaliteiten is voldaan, is in onderhavige procedure niet aan de orde.
Ten aanzien van het verweer van De Cloedt dat de planologische grondslag voor de gevorderde onteigening in strijd is met het recht wordt als volgt overwogen.De toetsing van de planologische titel die aan de onteigening ten grondslag ligt behoort niet tot de taak van de onteigeningsrechter. Die planologische titel wordt getoetst door de Afdeling bestuursrechtspraak van de Raad van State in de procedure ten aanzien van het rijksinpassingsplan. De Afdeling bestuursrechtspraak heeft bij uitspraak van 12 november 2014 de beroepen tegen het rijksinpassingsplan ongegrond verklaard. Daarmee is het rijksinpassingsplan onherroepelijk en staat de planologische grondslag vast. De onteigeningsrechter dient van de rechtmatigheid, zowel voor wat betreft de inhoud als voor wat betreft de wijze van totstandkoming, van het planologisch besluit dat aan de onteigening ten grondslag ligt uit te gaan.De omstandigheid dat De Cloedt de vermeende schending van Europeesrechtelijke rechtsbeginselen heeft voorgelegd aan het EHRM maakt dit niet anders. Indien de klacht van De Cloedt bij het EHRM zou slagen, leidt dit hoogstens tot een schadevergoedingsverplichting jegens De Cloedt, niet tot aantasting van de planologische titel. Het verweer dat de Afdeling bestuursrechtspraak van de Raad van State niet volledig als onafhankelijk kan worden beschouwd, welk verweer door De Cloedt in zijn verzoekschrift aan het EHRM nader is onderbouwd, leidt evenmin tot de conclusie dat de onteigeningsrechter de planologische titel dient te toetsen. Het enkele feit dat de staatsraden van de Afdeling bestuursrechtspraak uitspraak moeten doen ten aanzien van de vaststelling van het rijksinpassingsplan, nadat de Afdeling advisering reeds positief heeft geadviseerd over maatregelen die nodig zijn om het rijksinpassingsplan na vaststelling uit te voeren, wettigt niet de slotsom dat vrees ten aanzien van de onpartijdigheid van de Afdeling bestuursrechtspraak van de Raad van State objectief is gerechtvaardigd. Het verweer faalt reeds om die reden.
Met betrekking tot het verweer van De Cloedt dat het Koninklijk Besluit onrechtmatig is, zowel wat betreft de inhoud als wat betreft de wijze van totstandkoming overweegt de rechtbank als volgt.Vooropgesteld zij dat tot de nauwkeurig afgebakende taak van de onteigeningsrechter in beginsel, want behoudens de toetsing in het kader van artikel 17 Ow, niet behoort de beoordeling van de vraag naar - onder meer - de noodzaak van de onteigening. Deze beoordeling is overgelaten aan het bestuur. De onteigeningsrechter is bevoegd het onteigeningsbesluit inhoudelijk te toetsen, als de stellingen van de te onteigenen partij daartoe aanleiding geven. Daarbij dient de rechter de rechtmatigheid van het onteigeningsbesluit te toetsen en wel in beginsel naar de situatie ten tijde van het besluit (ex tunc). In beginsel is voorwaarde voor een dergelijke toetsing dat de te onteigenen partij haar bezwaren al in de aan het onteigeningsgeding voorafgaande administratieve procedure heeft kenbaar gemaakt. Een uitzondering hierop is aan de orde wanneer hetgeen de onteigende  aanvoert, meebrengt dat de onteigening in het licht van na (de goedkeuring van) het onteigeningsbesluit gewijzigde of aan het licht gekomen omstandigheden aan de zijde van de onteigenende partij in strijd is met het recht, omdat de onteigening niet (meer) geschiedt ten behoeve van het doel waarvoor volgens het onteigeningsbesluit onteigend wordt, of omdat ten gevolge van gewijzigde inzichten met betrekking tot de uitvoering van een aan de onteigening ten grondslag liggend besluit of plan niet (meer) kan worden gezegd dat de onteigening geschiedt ter uitvoering daarvan. De burgerlijke rechter dient zich evenwel te beperken tot een marginale toetsing van het onteigeningsbesluit. De toetsing zal zich beperken tot de vraag of de Kroon bij afweging van de wederzijdse belangen in redelijkheid heeft kunnen komen tot het oordeel dat onteigend dient te worden.



De rechtbank is dan ook van oordeel dat de Kroon in redelijkheid tot het oordeel heeft kunnen komen dat het beroep op zelfrealisatie niet kan slagen.

Uit het voorgaande volgt dat de Kroon bij de afweging van de belangen in redelijkheid tot het oordeel heeft kunnen komen dat de betrokken percelen dienen te worden onteigend. Het Koninklijk Besluit is derhalve rechtmatig.
Ten aanzien van het verweer van De Cloedt dat de noodzaak voor onteigening ontbreekt wordt als volgt overwogen. Volgens De Cloedt heeft de Staat niet voldoende onderhandeld ten aanzien van het beroep op zelfrealisatie en de optie van eeuwigdurende erfpacht. Uit hetgeen De Cloedt aan deze stelling ten grondslag legt volgt dat De Cloedt zich ten aanzien van de zelfrealisatie op het standpunt stelt dat onderdeel van de onderhandelingen is dat de Staat de kosten draagt van de zelfrealisatie. Zoals hiervoor onder r.o. 5.3.4. is overwogen, kan dat niet van de Staat worden verlangd. Het verweer van De Cloedt strandt reeds op dit punt.De rechtbank is voorts van oordeel dat de Staat met betrekking tot het voorstel van eeuwigdurende erfpacht voldoende heeft onderhandeld. Uit de brief van de Staat van 5 februari 2015 blijkt dat partijen hierover hebben gesproken. De Staat heeft in de betreffende brief gemotiveerd aangegeven waarom het voorstel van eeuwigdurende erfpacht voor de Staat geen optie is. Volgens de Staat gaat het in casu om de uitvoering van een rijksproject, waarin niet alleen nationale belangen zijn gediend, maar ook internationale verplichtingen aan de orde zijn. Bovendien moeten infrastructurele werken worden aangelegd en beheerd die van groot belang zijn voor de hoogwaterbescherming van Nederland. Alleen het eigendomsrecht biedt voldoende waarborgen om de gestelde doelen ook daadwerkelijk te kunnen bereiken, aldus de Staat. De rechtbank is van oordeel dat niet gezegd kan worden dat de Staat, door zich op dit standpunt te stellen, onvoldoende heeft onderhandeld op dit punt.
De in de Onteigeningswet voorgeschreven formaliteiten en termijnen zijn nageleefd.
Uit het voorgaande volgt dat er geen gegronde redenen zijn om de vordering van de de Staat om bij vervroeging de onteigening uit te spreken af te wijzen. Voor zover De Cloedt thans nog het nog meer subsidiaire verweer voert tot bevel aan de Staat om met toepassing van artikel 22 Rv de stukken als bedoeld in het incident ex artikel 843a Rv in dit geding over te leggen, met bepaling dat De Cloedt na ontvangst van deze stukken in de gelegenheid wordt gesteld diens verweer in de hoofdzaak zo nodig te wijzigen of aan te vullen, overweegt de rechtbank dat hieromtrent reeds in het vonnis in incident van 8 juli 2015 is beslist. De rechtbank ziet geen aanleiding op die beslissing terug te komen.   De vordering tot het uitspreken van de vervroegde onteigening wordt toegewezen.
Nu De Cloedt het aanbod van de Staat niet heeft aanvaard, zal de Staat worden veroordeeld tot betaling van een voorschot op de schadeloosstelling aan De Cloedt. Met betrekking tot dat voorschot heeft de Staat gevorderd een bedrag van 90% van het bij dagvaarding aangeboden bedrag te betalen en daarbij te bepalen dat geen zekerheid voor de voldoening van de schadeloosstelling nodig is, tenzij deze expliciet wordt verlangd en in dat laatste geval te bepalen dat de Staat zekerheid mag stellen door 100% van het aangeboden bedrag als voorschot te betalen.De Cloedt doet geen afstand van zijn recht op zekerheid. De rechtbank zal het door de Staat aan De Cloedt te betalen voorschot vaststellen op 100% van het aangeboden bedrag, zijnde een bedrag van € 14.778.425,-- (veertien miljoen zevenhonderdachtenzeventigduizend vierhonderdvijfentwintig euro).De vordering tot verhoging van het voorschot met een bedrag van € 50.000,-- als voorschot op de kosten van juridische en andere bijstand zal worden afgewezen, nu hiervoor een wettelijke basis ontbreekt.
Gelet op de inhoud van de brief van mr. Rus-van der Velde van 22 april 2016, waarin wordt meegedeeld dat inmiddels met [pachter 1] en met [pachter 2] overeenstemming is bereikt, gaat de rechtbank ervan uit dat het in de dagvaarding gedane aanbod aan deze belanghebbenden geen bespreking en beslissing meer behoeft.  5.9.	Nu [pachter 3] het aanbod niet heeft aanvaard, zal de Staat worden veroordeeld tot betaling van een voorschot op de schadeloosstelling aan [pachter 3] . De Staat heeft verzocht het voorschot te bepalen op 90% van het in de dagvaarding aangeboden bedrag. [pachter 3] heeft geen verweer gevoerd. Nu partijen hieromtrent geen overeenstemming hebben bereikt, zal het door de Staat aan [pachter 3] te betalen voorschot conform artikel 54i lid 2 Ow worden vastgesteld op 90% van de aangeboden schadeloosstelling. Dit komt overeen met een bedrag van € 30.542,--. De rechtbank ziet geen aanleiding het voorschot op een ander bedrag vast te stellen.
Gelet op het bepaalde in artikel 54i lid 4 Ow, zal de rechtbank bepalen dat de Staat ten behoeve van [pachter 3] zekerheid dient te stellen voor een bedrag van € 3.394,--, door dit bedrag te deponeren op de derdengeldrekening van een door [pachter 3] aan te wijzen notaris (en indien [pachter 3] geen notaris aanwijst: van een notaris naar keuze van de Staat).
Nu [interveniënt/pachter 4] het aanbod niet heeft aanvaard, zal de Staat worden veroordeeld tot betaling van een voorschot op de schadeloosstelling aan [interveniënt/pachter 4] . De Staat heeft verzocht het voorschot te bepalen op 90% van het in de dagvaarding aangeboden bedrag. [interveniënt/pachter 4] heeft hiertegen geen verweer gevoerd. Nu partijen hieromtrent geen overeenstemming hebben bereikt, zal het door de Staat aan [interveniënt/pachter 4] te betalen voorschot conform artikel 54i lid 2 Ow worden vastgesteld op 90% van de aangeboden schadeloosstelling. Dit komt overeen met een bedrag van € 296.420,--. De rechtbank ziet geen aanleiding het voorschot op een ander bedrag vast te stellen.
Gelet op het bepaalde in artikel 54i lid 4 Ow, zal de rechtbank bepalen dat de Staat ten behoeve van [interveniënt/pachter 4] zekerheid dient te stellen voor een bedrag van € 32.936,--, door dit bedrag te deponeren op de derdengeldrekening van een door [interveniënt/pachter 4] aan te wijzen notaris (en indien [interveniënt/pachter 4] geen notaris aanwijst: van een notaris naar keuze van de Staat).
Tijdens de descente van 26 mei 2015 heeft de rechter-commissaris het verzoek van de Staat tot het uitbrengen van een voorlopig oordeel afgewezen en meegedeeld dat de deskundigen te zijner tijd een conceptrapport zullen uitbrengen.Gelet hierop passeert de rechtbank het verzoek van de Staat om te bepalen dat het in de procedure met rekestnummer C/02/294690/ HA RK 15-30 uit te brengen voorlopig oordeel heeft te gelden als conceptdeskundigenrapport in onderhavige procedure. 5.14.	De zaak zal voor het overige worden verwezen naar de parkeerrol van 5 oktober 2016 in afwachting van het deskundigenbericht.
De rechtbank:
spreekt vervroegd uit de onteigening ter uitvoering van het rijksinpassingsplan ter realisatie van estuariene natuur in de Hertogin Hedwigepolder, ten name van de Staat en ten algemene nutte, vrij van alle lasten en rechten, van de onroerende zaken, die zijn aangeduid op de grondplantekening die ingevolge de wet ter inzage heeft gelegen in de gemeente Hulst en die in het Koninklijk Besluit van 14 november 2014 (nr. 2014002189) nader zijn vermeld als:
(grondplannummer 3) het gehele perceel, kadastraal bekend gemeente Hulst, sectie U, nummer 19, Terrein (natuur), ter grootte van 13.90.71 hectare,
(grondplannummer 4) het gehele perceel, kadastraal bekend gemeente Hulst, sectie X, nummer 237, Terrein (natuur), ter grootte van 00.23.83 hectare,
(grondplannummer 8) het gehele perceel, kadastraal bekend gemeente Hulst, sectie X, nummer 197, Bedrijvigheid (industrie) erf-tuin, ter grootte van 20.77.40 hectare,- (grondplannummer 11) het gehele perceel, kadastraal bekend gemeente Hulst, sectie X, nummer 199, Wonen terrein (akkerbouw), ter grootte van 38.68.85 hectare,- (grondplannummer 12) het gehele perceel, kadastraal bekend gemeente Hulst, sectie X, nummer 179, Wegen, ter grootte van 01.82.85 hectare,- (grondplannummer 14) het gehele perceel, kadastraal bekend gemeente Hulst, sectie X, nummer 195, Wonen, terrein, (akkerbouw), ter grootte van 37.50.90 hectare,- (grondplannummer 15) het gehele perceel, kadastraal bekend gemeente Hulst, sectie X, nummer 181, Terrein (akkerbouw), ter grootte van 25.36.50 hectare,- (grondplannummer 18) het gehele perceel, kadastraal bekend gemeente Hulst, sectie X, nummer 233, Bedrijvigheid (nutsvoorziening), ter grootte van 00.00.14 hectare,- (grondplannummer 20) het gehele perceel, kadastraal bekend gemeente Hulst, sectie X, nummer 182, Wegen, ter grootte van 00.72.25 hectare,- (grondplannummer 21) het gehele perceel, kadastraal bekend gemeente Hulst, sectie X, nummer 204, Terrein (akkerbouw), ter grootte van 23.71.75 hectare,- (grondplannummer 23) het gehele perceel, kadastraal bekend gemeente Hulst, sectie X, nummer 232, Wegen, ter grootte van 02.05.36 hectare,- (grondplannummer 24) het gehele perceel, kadastraal bekend gemeente Hulst, sectie X, nummer 208, Terrein (akkerbouw), ter grootte van 29.19.35 hectare,- (grondplannummer 25) het gehele perceel, kadastraal bekend gemeente Hulst, sectie X, nummer 184, Wegen, ter grootte van 00.71.15 hectare,- (grondplannummer 26) het gehele perceel, kadastraal bekend gemeente Hulst, sectie X, nummer 202, Terrein (akkerbouw), ter grootte van 27.29.30 hectare,- (grondplannummer 30) het gehele perceel, kadastraal bekend gemeente Hulst, sectie X, nummer 207, Terrein (akkerbouw), ter grootte van 53.67.75 hectare,- (grondplannummer 31) het gehele perceel, kadastraal bekend gemeente Hulst, sectie X, nummer 200, Terrein (akkerbouw), ter grootte van 23.44.80 hectare,- (grondplannummer 32) het gehele perceel, kadastraal bekend gemeente Hulst, sectie X, nummer 189, Wonen terrein (akkerbouw), ter grootte van 00.82.30 hectare, - (grondplannummer 33) het gehele perceel, kadastraal bekend gemeente Hulst, sectie X, nummer 190, Wonen erf-tuin, ter grootte van 00.16.70 hectare,- (grondplannummer 37) het gehele perceel, kadastraal bekend gemeente Hulst, sectie X nummer 2, Bouwwerken-waterwerken, ter grootte van 04.99.00 hectare,
bepaalt het bedrag van het voorschot op de schadeloosstelling te betalen aan De Cloedt op 100% van het in de dagvaarding aangeboden bedrag van € 14.778.425,-- (veertien miljoen zevenhonderdachtenzeventigduizend vierhonderdvijfentwintig euro),
bepaalt dat geen zekerheid voor de voldoening van de schadeloosstelling aan De Cloedt nodig is,
bepaalt het bedrag van het voorschot op de schadeloosstelling te betalen aan [pachter 3] op 90% van het in de dagvaarding aangeboden bedrag, zijnde € 30.542,-- (dertigduizend vijfhonderdtweeënveertig euro), 6.5.	bepaalt dat de Staat zekerheid dient te stellen ten behoeve van [pachter 3] voor een bedrag van EUR 3.394,-- (drieduizend driehonderdvierennegentig euro) door dit bedrag te deponeren op de derdengeldrekening van een door [pachter 3] aan te wijzen notaris (indien [pachter 3] geen notaris aanwijst: van een notaris naar keuze van de Staat),
bepaalt het bedrag van het voorschot op de schadeloosstelling te betalen aan [interveniënt/pachter 4] op 90% van het in de dagvaarding aangeboden bedrag, zijnde € 296.420,-- (tweehonderdzesennegentigduizend vierhonderdtwintig euro),
bepaalt dat de Staat zekerheid dient te stellen ten behoeve van [interveniënt/pachter 4] voor een bedrag van € 32.936,-- (tweeëndertigduizend negenhonderdzesendertig euro), door dit bedrag te deponeren op de derdengeldrekening van een door [interveniënt/pachter 4] aan te wijzen notaris (indien [interveniënt/pachter 4] geen notaris aanwijst: van een notaris naar keuze van de Staat),
stelt de datum voor nederlegging van het deskundigenrapport vast op 5 oktober 2016,
wijst aan als nieuwsblad waarin de griffier dit vonnis bij uittreksel zal plaatsen de Provinciale Zeeuwse Courant,
verklaart dit vonnis tot zover uitvoerbaar bij voorraad,6.11.	bepaalt dat de zaak op de parkeerrol zal komen van 5 oktober 2016,
houdt iedere verdere beslissing aan.
Dit vonnis is gewezen door mr. E.K. van der Lende-Mulder Smit, mr. H.A. Witsiers, en mr. J.A. van Voorthuizen en in het openbaar uitgesproken op 8 juni 2016.
FM
"
ECLI_NL_RBROT_2016_5048.xml|False|"Vordering van boete ad € 50,00 leidt tot het onverbindend verklaren van de algemene huurvoorwaarden.
zaaknummer: 4966323 CV EXPL 16-15142
uitspraak: 8 juli 2016 (vervroegd)

in de zaak van
de stichting

gevestigd en kantoorhoudende te Rotterdam,
eiseres,
gemachtigde: H.A.M. Over de Vest, gerechtsdeurwaarder te Zoetermeer,
tegen

wonende te [woonplaats],
gedaagde,
gemachtigde: zijn vader, [R.].
Partijen worden hierna aangeduid als “Woonbron” en “[gedaagde]”.
De kantonrechter heeft kennisgenomen van de volgende stukken:
het inleidend exploot van dagvaarding van 30 maart 2016 met producties;
de aantekening van 12 april 2016 van de mondeling door gedaagde genomen
conclusie, waarbij ook foto’s werden overgelegd;
de conclusie van repliek;
de conclusie van dupliek;
het tussenvonnis van 9 juni 2016 waarbij een comparitie van partijen is bepaald;
het proces verbaal 1 juli 2016 van de gehouden comparitie van partijen.
De kantonrechter heeft nader bepaald dat heden vonnis wordt gewezen.
Als enerzijds gesteld en anderzijds erkend dan wel niet (voldoende) gemotiveerd weersproken alsmede op grond van de in zoverre niet weersproken inhoud van de producties staat tussen partijen – voor zover thans van belang – het volgende vast:
[gedaagde] huurt sedert 1 juli 1990 van Woonbron de woning aan de [straat, huisnummer n plaatsnaam]. Het gaat om een benedenwoning met tuin. [gedaagde] heeft de tuin van de openbare weg, een voetpad, afgescheiden door het plaatsen van een schutting.
Bij de schriftelijke huurovereenkomst behoort een huurreglement uit 1986.
Op 1 juli 2013 heeft Woonbron al haar huurders, waaronder ook [gedaagde], de algemene huurvoorwaarden 2013 toegezonden en meegedeeld dat deze voorwaarden op de huurovereenkomst van toepassing zijn, tenzij de huurder tijdig bezwaar maakt. [gedaagde] heeft geen bezwaar gemaakt.
In artikel 26 van de huurvoorwaarden 2013 is onder 1 bepaald: “
Op 29 april 2015 heeft Woonbron [gedaagde] aangeschreven en hem meegedeeld dat is vastgesteld dat zijn tuinschutting is omgevallen. [gedaagde] wordt verzocht de schutting recht te zetten. Op 11 mei 2015 volgt een tweede brief waarin wordt meegedeeld dat bij een controle op die dag is gebleken dat [gedaagde] nog niets heeft ondernomen. Aan [gedaagde] wordt meegedeeld dat op 28 mei 2015 een nieuwe controle zal plaatsvinden en als dan blijkt dat de tuin nog niet is opgeruimd, zal een gerechtelijke procedure worden opgestart om de tuin op kosten van [gedaagde] door een hovenier te laten opknappen.
Op 27 mei 2015 ontving [gedaagde] een factuur van Woonbron, waarbij € 50,-- boete in rekening werd gebracht.
[gedaagde] heeft de boete niet betaald.
Begin juni 2015 heeft [gedaagde] een nieuwe schutting laten plaatsen. Op 24 mei 2015 heeft [gedaagde] de schutting, althans de houten delen, aangeschaft.
3.1.Woonbron vordert het bedrag van € 50,-- te verhogen met € 48,40 incassokosten, rente en proceskosten.
Daartoe stelt zij dat [gedaagde] door de omgevallen schutting, ondanks herhaalde verzoeken, de bepalingen uit de huurvoorwaarden niet is nagekomen. Om die reden maakt zij aanspraak op een boete van € 50,--. Deze boete is gematigd. Woonbron voert een strikt beleid om verloedering van de tuinen te voorkomen. Omdat [gedaagde] de schutting niet heeft hersteld is hij de boete verschuldigd.
[gedaagde] voert een inhoudelijk verweer. Hij stelt dat hij zo snel als redelijkerwijs mogelijk is, de schutting heeft vervangen door een nieuwe schutting. Daartoe heeft hij de schutting, direct na het omwaaien in een storm, in de tuin gelegd en vervolgens laten afvoeren door de ROTEB als grofvuil. Daar is enige tijd mee heen gegaan omdat de ROTEB verlangt dat het hout niet langer is dan één meter. [gedaagde] heeft daarvoor een klusjesman moeten regelen, omdat hij niet over een cirkelzaag kan beschikken. Ook het afhalen door de ROTEB kost tijd, omdat zij zelf bepalen wanneer ze komen. [gedaagde] betwist de algemene voorwaarden te hebben ontvangen. Hij meent de boete niet verschuldigd te zijn, omdat hij adequaat heeft gereageerd toen zijn schutting was omgewaaid. Van een overtreding van huurvoorwaarden kan geen sprake zijn.
De kantonrechter stelt voorop dat een huurder van woonruimte gehouden is, op grond van het Besluit Kleine Herstellingen, het kleine dagelijkse onderhoud van het gehuurde, waaronder ook de tuin, uit te voeren.
De kantonrechter begrijpt verder dat Woonbron speciaal beleid heeft ontwikkeld om te voorkomen dat de tuinen bij de verhuurde woningen verloederen. Dat Woonbron daartoe over dwangmiddelen wil beschikken om de huurders te bewegen tot het goed onderhouden van de tuinen en schuttingen is redelijk te noemen. Het gaat er in deze zaak om of Woonbron deze bevoegdheid naar behoren heeft gebruikt en of [gedaagde] de boete wel verschuldigd is.
In deze zaak staat vast dat [gedaagde] een schutting heeft geplaatst om zijn tuin van de openbare weg af te scheiden. De schutting is omgewaaid en [gedaagde] heeft de schutting vervolgens in de tuin gelegd. De inspecteur heeft dit gezien en [gedaagde] is daartoe twee maal aangeschreven om zijn tuin te onderhouden. Kennelijk is na de derde controle een boete opgelegd.
Die derde keer was weliswaar nog geen nieuwe schutting geplaatst, maar wel was op dat moment de oude schutting uit de tuin verwijderd en afgevoerd, zo blijkt uit de verklaring van [gedaagde], welke verklaring door Woonbron niet is weersproken.
Kennelijk meent Woonbron en bevestigde zij dat in de rechtszaal, dat tot de verplichting van [gedaagde] ook behoort dat zij een erfafscheiding plaatst.
De kantonrechter vermag niet in te zien waarop die verplichting is gebaseerd. Het Besluit Kleine Herstellingen verplicht niet tot het plaatsen van een schutting en Woonbron heeft niet kunnen verklaren waarom het niet plaatsen van een schutting in strijd zou zijn met de algemene voorwaarden.
Het voorgaande betekent dat de kantonrechter moet aannemen dat [gedaagde] na ongeveer drie weken zijn omgewaaide schutting had afgevoerd en vanaf dat moment de huurvoorwaarden niet meer overtrad.
Dat het verwijderen van de schutting drie weken heeft moeten duren heeft [gedaagde] volstrekt aannemelijk gemaakt. Het is de kantonrechter uit eigen ervaring bekend dat de ROTEB verlangt dat het aangeboden grofvuil niet langer is dan een meter en ook is het hem bekend dat de ROTEB niet in elke wijk in elke week het grofvuil komt ophalen. De aanbieder van grofvuil is zo afhankelijk van de planning van de ROTEB en het is heel goed mogelijk dat het ophalen een kleine twee weken duurt, na de telefonisch te maken afspraak. Als daarbij wordt gevoegd dat de houten schutting in stukken van een meter moest worden gezaagd door een derde die door [gedaagde] moest worden ingeschakeld, dan is het zeer wel te begrijpen dat het afvoeren van de schutting een week of drie heeft geduurd.
De kantonrechter oordeelt dat dit tijdsverloop naar maatstaven van redelijkheid en billijkheid geen overtreding van de huurvoorwaarden oplevert. Om die reden is de boete niet verschuldigd.
Er is nog een andere reden om te oordelen dat de boete niet verschuldigd is.
De kantonrechter dient ambtshalve te beoordelen of een boetebeding oneerlijk is, wanneer sprake is van een boetebeding in de relatie tussen een professionele partij en een consument. (HR 13 september 2013 ECLI:NL:HR:2013:691).
Uit de boetebepaling blijkt dat op
Omdat de boete niet is gemaximeerd en omdat de boete een generiek karakter heeft, terwijl de boete bovendien eenzijdig is omdat geen boete is gesteld op overtredingen van de huurvoorwaarden door Woonbron oordeelt de kantonrechter dat het beding een oneerlijk  beding is en daarom nietig is.
Door Woonbron is nog aangevoerd dat het boetebeding door haar gematigd is omdat slechts een boete van € 50,-- wordt gevraagd voor de gehele duur van de overtreding. De kantonrechter oordeelt dat deze matiging door Woonbron niet betekent dat het beding niet meer nietig is. Het gaat erom of het beding, ongeacht de wijze waarop het wordt toegepast, oneerlijk is. Juist het feit dat Woonbron de boete matigt geeft aanleiding te denken dat het gaat om een oneerlijk beding.
Gelet op de hiervoor gegeven oordelen bestaat geen belang meer bij het beantwoorden van de vraag of de algemene huurvoorwaarden 2013 wel van toepassing zijn op deze huurrelatie. Gelet op het feit dat de voorwaarden tot stand zijn gekomen na het aangaan van de huurovereenkomst en nu vaststaat dat [gedaagde] deze voorwaarden niet voor akkoord heeft getekend is het niet vanzelfsprekend dat de voorwaarden van toepassing zijn geworden.
De vordering wordt afgewezen en Woonbron wordt als de in het ongelijk gestelde partij belast met de kosten van het geding.
De kantonrechter,
wijst de vordering af;
veroordeelt Woonbron tot betaling aan [gedaagde] van de kosten van het geding, welke kosten worden bepaald op € 50,-- voor reis- en verletkosten van (de vader van) [gedaagde];
Dit vonnis is gewezen door de kantonrechter mr. L.J. van Die en is uitgesproken ter openbare terechtzitting.
401
"
ECLI_NL_RBLIM_2018_8598.xml|False|"Ontbindings- en ontruimingsvordering bedrijfsruimte toegewezen. Bewijsopdracht ten aanzien van de vraag of verhuurder afstand heeft gedaan van het recht op contractuele boetes.
Burgerlijk recht
Zittingsplaats Maastricht
Zaaknummer: 6637548 CV EXPL 18-733

in de zaak van
de naamloze vennootschap opgericht volgens Belgisch recht

kantoorhoudend te Maaseik (België),
rechtsgeldig vertegenwoordigd door de heer H.E.M. Buitekant,
eisende partij,
gemachtigde mr. ing. J.E.A. Hendrix,
tegen
de besloten vennootschap met beperkte aansprakelijkheid

kantoorhoudend te Thorn,
gedaagde partij,
gemachtigde mr. R. Engwegen.
Partijen zullen hierna H&H en PKB genoemd worden.
Het verloop van de procedure blijkt uit:
de dagvaarding
de conclusie van antwoord
de rolbeschikking waarbij een comparitie van partijen is bepaald
de akte indiening producties tevens vermeerdering van eis
het proces-verbaal van comparitie van 11 juni 2018.
Ten slotte is vonnis bepaald.
Tussen partijen bestaat een huurovereenkomst (productie 1 bij dagvaarding), waarbij H&H met ingang van 19 oktober 2015 voor de duur van twee keer vijf jaar een horecapand met gemeubileerde bovenwoning inclusief gastenverblijf en verdere aanhorigheden verhuurt aan PKB tegen een vooruit te betalen huurprijs van € 5.500,- per maand. De huurovereenkomst omvat onder meer het volgende:












-
-
-
-

4.
5.






H&H vordert na vermeerdering van eis, samengevat, dat de huurovereenkomst tussen partijen ontbonden wordt en dat PKB veroordeeld wordt tot ontruiming van het gehuurde in oorspronkelijke en behoorlijk schoongemaakte staat, zoals te zien op de foto’s vastgelegd op USB-sticks, met machtiging aan H&H om de ontruiming zelf te bewerken met behulp van de sterke arm op kosten van PKB, en dat PKB wordt veroordeeld tot betaling van:
- € 11.871,- aan huurachterstand tot en met februari 2018, te vermeerderen met de contractuele boete van € 50,- per dag per betalingsperiode tot de dag van algehele voldoening en het geheel te vermeerderen met de wettelijke handelsrente althans de wettelijke rente,
- € 38.750,- aan reeds verschuldigde contractuele boetes tot de dag van dagvaarding (productie 5 bij dagvaarding), vermeerderd met een bedrag van € 50,- per dag per betalingsperiode en het geheel te vermeerderen met de wettelijke handelsrente althans de wettelijke rente,
- € 893,71 aan buitengerechtelijke incassokosten, te vermeerderen met de wettelijke handelsrente althans de wettelijke rente,
- € 5.500,- per maand aan huur na februari 2018 tot aan het tijdstip van ontbinding, vermeerderd met de contractuele boete van € 50,- per dag per betalingsperiode van dat bedrag deel uitmakende betalingstermijnen, ingaande op de zesde dag van elke betrokken betalingsperiode over de dan telkens vervallen betalingstermijn tot aan de dag der algehele voldoening en het geheel te vermeerderen met de wettelijke handelsrente althans de wettelijke rente,
- de proces- en de nakosten, bij gebreke van betaling binnen veertien dagen na vandaag, te vermeerderen met de wettelijke rente, de nakosten met inbegrip van de eventueel te maken ontruimingskosten op vertoon van de daartoe nodige, in dit vonnis te vermelden, bescheiden op de voet van artikel 3:299 lid 3 BW.
Tevens vordert H&H haar toe te staan de waarborgsom met de vorderingen te verrekenen, dan wel voor recht te verklaren dat de waarborgsom volledig aan H&H toekomt.
PKB heeft veweer gevoerd.
Op de stellingen van partijen wordt hierna, voor zover van belang, nader ingegaan.
Als meest verstrekkende verweer heeft PKB aangevoerd dat zij ter zake de huurachterstand rauwelijks is gedagvaard. Dit verweer dient verworpen te worden, alleen al nu zulks geen steun vindt in het recht. Voor het geval PKB meent dat H&H dan uit dien hoofde niet-ontvankelijk dient te worden verklaard in haar vorderingen oordeelt de kantonrechter dat als algemene regel in het procesrecht geldt dat de eiser die de gedaagde rauwelijks dagvaardt, niet uit dien hoofde niet-ontvankelijk is. De eiser kan alleen niet-ontvankelijk worden verklaard wanneer hij geen recht heeft tot het instellen van de rechtsvordering. Daarvan is in casu geen sprake zodat het niet-ontvankelijkheidverweer, voor zover PKB zich daarop beroept, eveneens zal worden gepasseerd. Bovendien merkt de kantonrechter in dit verband op dat uit de als productie 11 bij akte overgelegde correspondentie blijkt dat PKB door H&H is aangeschreven tot betaling van de huur(achterstand).
Nu PKB ter zitting de mogelijkheid heeft gehad om zich te verweren tegen de stellingen die ten grondslag liggen aan voormelde eisvermeerdering, zij derhalve niet geschaad is in haar verdedigingsbelang, zij geen bezwaar heeft gemaakt hiertegen en de eisen van een goede procesorde zich overigens niet verzetten tegen deze vermeerdering, zal de kantonrechter bij haar verdere beoordeling van de eisvermeerdering uitgaan.
Kern van het geschil tussen partijen is het antwoord op de vraag of de huurovereenkomst ontbonden en het gehuurde ontruimd dient te worden, zoals H&H stelt en PKB betwist.
H&H heeft haar vordering gegrond op de huurachterstand en het feit dat PKB zich niet als goed huurder gedraagt door onder andere het pand niet goed te onderhouden en het gehuurde niet te exploiteren.
Bij de beoordeling van de vordering tot ontbinding en ontruiming is van belang dat uit het bepaalde in artikel 6:265 lid 1 BW volgt dat iedere tekortkoming van een partij in de nakoming van zijn verbintenissen, aan de wederpartij de bevoegdheid geeft om de overeenkomst geheel of gedeeltelijk te (doen) ontbinden, tenzij de tekortkoming gezien haar bijzondere aard of geringe betekenis deze ontbinding met haar gevolgen niet rechtvaardigt. Het is aan de tekortschietende partij om zich voldoende gemotiveerd op deze uitzondering te beroepen. Bij de beoordeling of ontbinding naar de aard en betekenis van de tekortkoming gerechtvaardigd is, dient rekening gehouden te worden met alle omstandigheden van het geval. Hieronder worden ook omstandigheden gerekend die na de gestelde tekortkoming hebben plaatsgevonden (HR 22 augustus 1992, NJ 1992, 715, ECLI:NL:HR:1992:ZC0673).
PKB betwist de verschuldigdheid van het gevorderde bedrag van € 871,- aan huur over de maand oktober 2017. Met PKB is de kantonrechter van oordeel dat de huurprijsverhoging per de 19de oktober is ingegaan. Immers de huurovereenkomst is 19 oktober 2015 aangegaan. De overeenkomst vermeldt niet dat de verhoging per de eerste ingaat, maar spreekt over het eerste, tweede en derde jaar (zie r.o. 2.1.). Verder zijn partijen het jaar daarvoor ook uitgegaan van een huurprijsverhoging per 19 oktober 2016. PKB heeft toen een bedrag betaald dat overeenkomt met een huurprijsverhoging per 19 oktober 2016. Nu gelet op de inhoud van de huurovereenkomst en de uitvoering die partijen daaraan in 2016 hebben gegeven uitgegaan dient de worden dat de huurprijsverhoging per 19 oktober ingaat, heeft PKB door betaling van het bedrag van € 4.629,03 de huur over de maand oktober 2017 voldaan en is zij ter zake die maand niets meer aan H&H verschuldigd. Het gevorderde bedrag van € 871,- zal dan ook worden afgewezen.
Met de erkenning van PKB staat vast dat de huur over de maanden januari en februari 2018 op de datum van dagvaarden (1 februari 2018) nog niet was voldaan. De huurachterstand is daarna verder opgelopen. PKB heeft nadien (maart tot en met juni 2018) geen huurpenningen meer betaald. Derhalve is er sprake van een huurachterstand van zes maanden (januari 2018 tot en met juni 2018). Nu niet is gebleken dat PKB een rechtsgrond heeft om haar huurbetalingsverplichtingen niet na te komen, is PKB jegens H&H toerekenbaar tekort geschoten in de nakoming van die verplichting. De gevorderde betaling van de huur(achterstand) over de maanden januari 2018 tot en met juni 2018 ligt dan ook voor toewijzing gereed.
Een dergelijke tekortkoming geeft aan H&H de bevoegdheid om de huurovereenkomst te ontbinden, tenzij de tekortkoming, gezien haar bijzondere aard of geringe betekenis, deze ontbinding met haar gevolgen niet rechtvaardigt. Naar het oordeel van de kantonrechter is voormeld tekortschieten niet zo gering van betekenis of van zodanig bijzondere aard dat deze de ontbinding met haar gevolgen niet rechtvaardigt. Het (tijdig) betalen van de huur is een wezenlijke verplichting voor de huurder en het daarmee (herhaaldelijk) in gebreke blijven is niet van een zo geringe betekenis dat daardoor de ontbinding niet wordt gerechtvaardigd. Dat haar late betalingsgedrag voor H&H nooit een probleem heeft gevormd, zoals PKB beweert, is niet gebleken. Uit de talloze aanmaningen (productie 11 bij akte) blijkt dat H&H meermaals aanspraak heeft gemaakt op betaling van de huur(achterstand). Verder wordt een tekortkoming die bestaat uit de niet-voldoening van een (huur)schuld - naar vaste rechtspraak - niet weggenomen door alsnog te betalen (HR 11 januari 2002, ECLI:NL:HR:2002:AD4925). Dat een huurachterstand heeft bestaan doordat de huur te laat is betaald, is immers niet meer ongedaan te maken. Met andere woorden het is blijvend onmogelijk om de niet (tijdig) nagekomen verplichtingen voortvloeiend uit de huurovereenkomst alsnog tijdig na te komen. Dat PKB met haar betalingen op 5 januari 2018 de huurachterstand (over de maanden oktober, november en december 2017) heeft ingelopen, baat haar in zoverre dus niet.
Op grond van hetgeen hiervoor is overwogen zal de gevorderde ontbinding van de huurovereenkomst en ontruiming van het gehuurde worden toegewezen. H&H behoeft geen machtiging van de kantonrechter om het bevel tot ontruiming zo nodig af te dwingen. De in de wet aan de deurwaarder verleende bevoegdheden tot reële executie (art. 555 e.v. Rv in verbinding met art. 444 Rv) worden toereikend geacht, zodat H&H bij een afzonderlijke machtiging geen belang heeft. De ontruimingstermijn zal op veertien dagen na betekening van dit vonnis worden gesteld. Ook de vordering tot betaling van een bedrag van € 5.500,- per maand vanaf 1 juli 2018 tot het moment van ontbinding wegens verschuldigde huur is toewijsbaar.
Nu de omvang en duur van de huurachterstand de ontbinding al rechtvaardigt en veroordeling tot ontruiming reeds kan dragen, kan het debat over de vraag of PKB zich niet als goed huurder heeft gedragen en zo ja of dit dient te worden aangemerkt als een zodanige tekortkoming in de nakoming van de huurovereenkomst dat ontruiming van het gehuurde ook op grond daarvan gerechtvaardigd is, onbesproken blijven. Mutatis mutandis geldt dit ook voor het debat tussen partijen of er wel of geen exploitatieverplichting was.
Nu aan de vereisten van verrekening is voldaan, slaagt dit beroep van H&H en zal de door PKB aan H&H betaalde waarborgsom van € 24.000,- verrekend worden met de hiervoor in r.o. 4.7. genoemde toe te wijzen huurachterstand (zes maanden x € 5.500,-). Dit betekent dat een bedrag van € 9.000,- (€ 33.000,- minus € 24.000,-) resteert aan huurachterstand en de vordering tot dit bedrag zal worden toegewezen.
De door het enkele betalingsverzuim verschuldigde wettelijke handelsrente ligt ook voor toewijzing gereed.
De kantonrechter zal op dit punt een eindvonnis wijzen, omdat reeds nu blijkt dat zal worden ontbonden en ontruimd en het gelet op het verhaal van PKB in de lijn der verwachting ligt dat er geen huur meer zal worden betaald waardoor de schade voor H&H oploopt.
H&H beroept zich jegens PKB op het in de huurovereenkomst opgenomen boetebeding en maakt aanspraak op de boetes die verschuldigd zijn wegens de te late betaling van de huurpenningen. PKB stelt zich op het standpunt dat H&H uitdrukkelijk afstand heeft gedaan van het recht op boetes. H&H betwist dat zij afstand zou hebben gedaan van de aanspraak op boetes en verwijst naar de - als productie 11 bij akte in het geding gebrachte - tussen partijen gevoerde correspondentie.
Nu gelet op de betwisting door H&H nog niet is komen vast te staan dat H&H afstand zou hebben gedaan van de aanspraak op boetes en aan de overgelegde stukken hiervoor onvoldoende steun valt te ontlenen, dient op dit punt bewijs geleverd te worden. PKB zal overeenkomstig de hoofdregel van artikel 150 Rv worden toegelaten tot het bewijs van haar stelling, zoals nader aan te geven in het dictum.
De kantonrechter houdt, in afwachting van de bewijslevering, iedere verdere beslissing aan.
De kantonrechter
ontbindt de tussen partijen gesloten huurovereenkomst,
veroordeelt PKB het horecapand met gemeubileerde bovenwoning inclusief gastenverblijf en aanhorigheden, staande en gelegen aan de [adres] te [vestigingsplaats] , binnen veertien dagen na betekening van dit vonnis met al het hare en de haren te verlaten, in oorspronkelijke en behoorlijk schoongemaakte staat zoals te zien op de foto’s vastgelegd op USB-sticks te ontruimen en onder afgifte van de sleutels ter vrije beschikking van H&H te stellen,
veroordeelt PKB om binnen zeven dagen na betekening van het vonnis tegen bewijs van kwijting aan H&H te betalen:
€ 9.000,- aan huurachterstand tot en met juni 2018, vermeerderd met de wettelijke handelsrente telkens vanaf de datum van verzuim in de betaling van de respectieve huurtermijnen (de eerste dag van de betreffende maand) tot de dag van algehele voldoening,
de huur vanaf 1 juli 2018 tot de dag van ontbinding (4 juli 2018), vermeerderd met de wettelijke handelsrente vanaf de datum van verzuim tot de dag van algehele voldoening,
verklaart dit vonnis tot zover uitvoerbaar bij voorraad,
laat PKB toe om door alle middelen rechtens te bewijzen dat H&H afstand heeft gedaan van de aanspraak op de contractuele boetes wegens te late betalingen van de huurpenningen,
bepaalt voor het geval dat PKB het bewijs door middel van getuigen wil leveren, dat het getuigenverhoor zal worden gehouden in het gerechtsgebouw te Maastricht aan
St. Annadal 1 op een datum en tijdstip dat zal worden bepaald, nadat PKB bij akte heeft opgegeven of getuigen zullen worden voorgebracht, in dat geval onder opgave van het aantal en - zo mogelijk - de personalia van de getuigen,
verwijst de zaak naar de rol van
houdt iedere verdere beslissing aan.
Dit vonnis is gewezen door mr. G.M. Drenth en in het openbaar uitgesproken.
type: CJ
"
ECLI_NL_RBAMS_2013_BZ2395.xml|False|"omschrijving: woonruimte, vordering huurprijsverhoging na herstelwerkzaamheden die tot stijging woongerief leiden (artikel 7:255 BW);
vordering eerst na 3 jaar ingesteld; forse termijnoverschrijding; verhuurder heeft verzoek niet eerst aan Huurcommissie  voorgelegd;
verhuurder niet ontvankelijk.
vonnis
RECHTBANK AMSTERDAM
Afdeling Privaatrecht
Rolnummer: 1383328 CV EXPL 12-30075
Vonnis van: 5 februari 2013
F.no.: 480
Vonnis van de kantonrechter
I n z a k e
de besloten vennootschap LFB VASTGOED ONTWIKKELING BV
gevestigd te Amsterdam
eiseres
nader te noemen: LFB
gemachtigde: mr. B. Meijer
t e g e n
[gedaagde]
wonende te Amsterdam
gedaagde
nader te noemen: [gedaagde]
procederende in persoon.
VERLOOP VAN DE PROCEDURE
De volgende processtukken zijn ingediend:
- de dagvaarding van 21 september 2012 inhoudende de vordering van LFB met producties;
- de conclusie van antwoord van [gedaagde] met producties.
Daarna is bij tussenvonnis van 20 november 2012 een comparitie na antwoord gelast, welke op 11 januari 2013 is gehouden. Bij die gelegenheid is LFB verschenen bij de heer [naam] (directeur), vergezeld van haar gemachtigde. [gedaagde] is, hoewel daartoe behoorlijk opgeroepen, niet ter comparitie verschenen. LFB heeft haar standpunt verder toegelicht en vragen van de kantonrechter beantwoord. De griffier heeft van het verhandelde ter zitting aantekeningen gemaakt, welke aan het procesdossier zijn toegevoegd.
De zaak staat voor vonnis.
GRONDEN VAN DE BESLISSING
feiten en omstandigheden
1.	Als gesteld en erkend althans niet (voldoende) weersproken alsmede op grond van de niet bestreden inhoud van de overgelegde producties staat vast:
1.1.	LFB is eigenaresse van de woning aan de [adres] te Amsterdam, welke woning door [gedaagde] wordt gehuurd.
1.2.	Op 20 februari 2008 hebben LFB en [gedaagde] een overeenkomst opgesteld en ondertekend aangaande de renovatie van voornoemde woning. Hierin is onder meer vermeld:
“(…) Dat alvorens tot renovatie kan worden overgegaan een funderingsonderzoek uitgevoerd moet worden.
Dat het funderingsonderzoek eerst dan uitgevoerd kan worden, dan na ontruiming van de woning.
Dat de renovatiewerkzaamheden indien funderingherstel noodzakelijk is 9 maanden zullen vergen en ingeval funderingsherstel niet noodzakelijk is 3 maanden zullen vergen.
Dat door [gedaagde] een wisselwoning wordt betrokken aan de [adres]. te Amsterdam begin maart 2008 voor dezelfde huurprijs als de thans  gehuurde woning
Dat aan [gedaagde] een vergoeding toekomt van € 5. 065,00.
(…)
Dat [gedaagde] na de renovatie kan terugkeren in zijn woning
Dat de renovatiewerkzaamheden omvatten:
- Aanleg van een cv installatie
- Slopen van de schoorstenen
- Plaatsing nieuwe kozijnen met dubbel glas
- Plaatsing van nieuwe brandwerende voordeur en het schilderen hiervan
- Verwijderen van plafonds en aanbrengen van nieuwe brandwerende plafonds.
- Het bouwen van een badkamer en plaatsen keuken
- Het afwerken van de wanden en plafonds
- Het aanbrengen van nieuwe gas en elektronische installatie en meter;
- Het aanbrengen van een nieuwe fundering indien nodig.
- De huur wordt verhoogd met € 10.65 per maand voor onderhoud CV
- De termijnen vangen aan na leegkomst van de woning”
1.3.	Bij aangetekend verzonden brief van 22 september 2009 heeft LFB [gedaagde] bericht dat de verbouwingen zijn voltooid en wordt voorgesteld de huurprijs met ingang van 1 november 2009 van € 120,89 per maand te verhogen naar € 152,89 per maand.
1.4.	[gedaagde] stemt met deze huurverhoging niet in, waarna hij bij brief van 12 april 2010 wordt herinnerd aan het voorstel tot huurverhoging en de sedert 1 november 2009 ontstane huurachterstand.
vordering en verweer
2.	LFB vordert voor recht te verklaren dat de door [gedaagde] te betalen huur met ingang van 1 november 2009, op grond van het aanbrengen van veranderingen en toevoegingen in de door [gedaagde] van LFB gehuurde woning, met een bedrag van € 32,00 is verhoogd van € 120,89 per maand tot een bedrag van € 152,89 per maand en tevens voor recht te verklaren dat [gedaagde] gehouden is om over de jaren 2010, 2011 en 2012 aan hem aangezegde huurverhogingen over de toen geldende huurprijs te voldoen.
3.	LFB stelt hiertoe kort gezegd dat bij de renovatie zowel regulier onderhoud als groot onderhoud is gepleegd, als ook werkzaamheden zijn verricht die een verhoging van het woongerief tot gevolg hebben gehad. Dit zijn onder ander het plaatsen van dubbelglas, plaatsen van een nieuwe keuken met afzuigkap en kookplaat en uitbreiden en vernieuwen van de badkamer. Partijen hebben voorafgaand aan de verbouwing geen overeenstemming bereikt over een aan deze verbeteringen verbonden huurverhoging, zodat LFB thans op grond van artikel 7:255 BW verzoekt, in de vorm van een verklaring voor recht, de verhoging van de huurprijs vast te stellen. Uitgaande van het redelijke voorstel van LFB en de nadien doorgevoerde wettelijke verhogingen dient [gedaagde] volgens LFB de navolgende huur te betalen:
-	€ 152,89 per maand vanaf 1 november 2009 tot en met juni 2010;
-	€ 154,59 per maand vanaf 1 juli 2010 tot en met juni 2011;
-	€ 156,47 per maand vanaf 1 juli 2011 tot en met juni 2012;
-	€ 159,83 per maand vanaf 1 juli 2012.
4.	[gedaagde] voert als verweer aan dat partijen mondeling zijn overeengekomen dat er geen huurverhoging aan de renovatie vast zou zitten, behalve voor de CV-ketel, zoals dit in de overeenkomst is vastgelegd (zie 1.2). LFB probeert ieder jaar weer hem te laten betalen voor het dubbel glas, terwijl dat juist uit de overeenkomst is gehaald omdat [gedaagde] niet akkoord ging met de hiervoor voorgestelde huurverhoging. Voorts heeft hij elk jaar geprotesteerd tegen de huurverhogingen die LFB hem bij brief heeft aangezegd. [gedaagde] legt ter staving van zijn stellingen een soortgelijke overeenkomst als onder 1.2 vermeld over, waarin echter is opgenomen: “De huur wordt verhoogd met € 15,00 per maand voor plaatsing dubbel glas”. Die zinsnede is uit de ondertekende versie gehaald, zodat partijen dat dus niet zijn overeengekomen.
beoordeling
5.	Voor de beoordeling van de vordering van LFB stelt de kantonrechter het navolgende voorop.
Op grond van artikel 7:255 BW kan de huurprijs van woonruimte worden verhoogd indien de verhuurder veranderingen of toevoegingen heeft aangebracht, waaronder niet wordt begrepen het verhelpen van gebreken ex artikel 7:204 BW, waardoor het woongerief wordt geacht te zijn gestegen. De huurprijs wordt dan verhoogd met een bedrag dat in redelijke verhouding staat tot de door de verhuurder gemaakte kosten voor die veranderingen of toevoegingen. De nieuwe huurprijs mag echter niet hoger zijn dan die welke bij toepassing van de regels, bedoeld in artikel 10 lid 1 van de Uitvoeringswet Huurprijzen Woonruimte, als redelijk is aan te merken.
Artikel 7:255 BW neemt voorts tot uitgangspunt dat partijen eerst overleggen om overeenstemming over de huurprijsverhoging te bereiken. Als geen overeenstemming wordt bereikt, kunnen zowel de huurder als de verhuurder binnen drie maanden na de totstandkoming van de ingrepen, veranderingen of toevoegingen de huurcommissie verzoeken over de huurverhoging een uitspraak te doen.
6.	Uit onder meer de brief van 22 september 2009 van LFB leidt de kantonrechter af, dat de veranderingen en toevoegingen reeds in augustus/september 2009 zijn uitgevoerd.
Uit de voorafgaand aan de verbouwing gesloten renovatieovereenkomst blijkt dat [gedaagde] slechts heeft ingestemd met een huurverhoging van € 10,65 per maand voor onderhoud CV. Over de vraag of de overige verbouwingen tot een stijging van het woongerief leiden, en zo ja of dat een huurprijsverhoging rechtvaardigt, is toen geen overeenstemming bereikt. [gedaagde] heeft evenmin ingestemd met het voorstel van LFB bij brief van 22 september 2009.
Uit het systeem van de wet volgt dat als LFB een huurprijsverhoging verlangt wegens de uitgevoerde verbouwing LFB zich binnen 3 maanden na voltooiing van die werkzaamheden tot de huurcommissie heeft te wenden. Van de uitspraak van de huurcommissie had LFB vervolgens op de voet van artikel 7:262 BW beroep bij de kantonrechter kunnen instellen.
Niet gesteld of gebleken is dat LFB binnen die termijn een verzoek bij de huurcommissie heeft ingediend en dat op dat verzoek is beslist.
7.	Artikel 7:255 BW is ingevolge artikel 7:265 BW van dwingend recht, zodat de kantonrechter deze bepaling ambtshalve heeft toe te passen. De kantonrechter is van oordeel dat het wettelijk stelsel eraan in de weg staat dat LFB (geruime tijd) na ommekomst van de in artikel 7:255 BW genoemde drie maandentermijn zich rechtstreeks tot de kantonrechter went om alsnog via een verklaring voor recht de hogere huurprijs af te dwingen.
Het voorgaande leidt ertoe dat LFB in haar verzoek niet ontvankelijk wordt verklaard.
8.	Bij deze uitkomst van de procedure wordt LFB veroordeeld in de kosten van het geding. De proceskosten voor een gedaagde partij bestaan uit het salaris gemachtigde. Nu [gedaagde] in persoon zonder bijstand van een gemachtigde procedeert worden zijn proceskosten begroot op nihil.
BESLISSING
De kantonrechter:
I.	verklaart LFB in haar verzoek niet-ontvankelijk;
II.	veroordeelt LFB in de proceskosten aan de zijde van [gedaagde] gevallen, welke worden begroot op nihil.
Aldus gewezen door mr. D.H. de Witte, kantonrechter, en uitgesproken ter openbare terechtzitting van 5 februari 2013 in tegenwoordigheid van de griffier.
De griffier 							De kantonrechter
"
ECLI_NL_RBDOR_2010_BM5500.xml|False|"Huur woonruimte met geliberaliseerde huurprijs. Vraag wie als contractspartij heeft te gelden. Geen sprake van beëindiging met wederzijds goedvinden of ontbinding van de huurovereenkomst. Bewijsopdracht ten aanzien van overname huurovereenkomst door een derde en door derde verrichte huurbetalingen. Gevorderde rioolkosten kleine herstelling in de zin van artikel 7:217 jo. artikel 7:240 BW en het daarop berustende Besluit Kleine Herstellingen (BKH)? Dat artikel 10 van de huurovereenkomst in algemene zin bepaalt dat deze kosten voor rekening van de huurder komen doet aan toetsing aan sub n van het BKH niet af. Ten aanzien van deze kosten is niet vast te stellen of sprake is van een kleine herstelling in de zin van sub n van het BKH.  Gevorderde huurverhogingen zijn op grond van de huurovereenkomst bij voorbaat contractueel overeengekomen. Verhuurder behoeft deze niet apart aan te zeggen aan de huurder. Huurmatiging in verband met de staat van de woning bij wege van verweer in conventie gepasseerd nu artikel 7:207 lid 1 BW van een vordering in rechte uitgaat. Matiging in verband met bijkomende leveringen en diensten voor zover daarin een beroep op verrekening met onverschuldigd betaalde servicekosten moet worden gelezen, is niet meer aan de orde, omdat de juistheid van deze vordering niet eenvoudig is vast te stellen en daarvoor een andere procedure in de wet is bepaald die huurder niet heeft gevolgd. Beroep op dwaling verworpen nu aannemelijk wordt geacht dat huurder de huurovereenkomst bij een juiste voorstelling van zaken eveneens zou zijn aangegaan.
RECHTBANK DORDRECHT
Sector kanton
Locatie Dordrecht
kenmerk: 249019 CV EXPL  10-246
vonnis van de kantonrechter te Dordrecht van 20 mei 2010
in de zaak van:
[naam],
wonende te [plaatsnaam],
eiser in conventie, verweerder in reconventie,
gemachtigde mr. S. Meeuwsen, advocaat,
tegen:
[naam],
wonende te [plaatsnaam],
gedaagde in conventie, eiser in reconventie,
gemachtigde mr. M.M. Broere-Blokland, advocaat.
Partijen worden hierna aangeduid als [eiser in conventie] en [gedaagde in conventie].
Verloop van de procedure
De kantonrechter wijst vonnis op de volgende processtukken:
1.	de dagvaarding van 5 januari 2010;
2.	de conclusie van antwoord tevens (voorwaardelijke) conclusie van eis in reconventie;
3.	de conclusie van antwoord in reconventie;
4.	het proces-verbaal van de comparitie van partijen die is gehouden op 20 april 2010;
5.	de overgelegde producties.
Omschrijving van het geschil
1. 	De feiten in conventie en in reconventie
1.1 	Als enerzijds gesteld en anderzijds niet of onvoldoende weersproken, alsmede op grond van de inhoud van de overgelegde producties, voor zover niet betwist, staat het volgende tussen partijen vast.
1.2 	Op 30 november 2006 heeft [gedaagde in conventie] een huurovereenkomst zelfstandige woonruimte ondertekend met betrekking tot de woning aan de [adres] te [plaatsnaam]. De huurovereenkomst is voor bepaalde tijd aangegaan, ingaande 1 december 2006 en uiterlijk eindigende op 14 oktober 2009.  De huurprijs bedroeg bij aanvang van de overeenkomst € 950,00 per maand. Dit bedrag is opgebouwd uit € 900,00 aan huur en € 50,00 voor bijkomende leveringen en diensten. In de huurovereenkomst staat als verhuurder mevrouw [naam echtgenote van eiser in conventie].
1.3	In  artikel 4.2 van de huurovereenkomst is opgenomen:
“Indien het gehuurde zelfstandige woonruimte betreft met een geliberaliseerde huurprijs voor woonruimte krachtens artikel 3 lid 2 van de Uitvoeringswet huurprijzen, is het onder 4.1 gestelde niet van toepassing. In dat geval wordt de huurprijs voor het eerst per 1 juli 2007 en vervolgens jaarlijks aangepast volgens het gestelde in artikel 18 van de algemene bepalingen.”
1.4	In artikel 5 van de huurovereenkomst is opgenomen:
“ Totdat verhuurder anders meedeelt, treedt als beheerder op:
[naam bedrijf], (…)”
1.5	In artikel 9 van de huurovereenkomst is opgenomen:
“9.1 Huurder zal de huurprijs, en indien daarvan sprake is het bedrag aan bijkomende kosten, voldoen door storting of overschrijving op:
Bankrekening [nummer] t.n.v. de heer [eiser in conventie] o.v.v.: naam, woonadres en betaalperiode.”
1.6  	In artikel 10 van de huurovereenkomst is opgenomen:
“(…) Huurder dient er rekening mee te houden dat de volgende zaken in ieder geval voor rekening van de huurder komen indien deze zich voordoen:
(…) – Verstoppingen van riool (…)
-	Tijdelijke verhuur clausule:
(…) Beide partijen komen uitdrukkelijk overeen dat de huurperiode loopt van 01-12-2006 tot 14-10-2009, en dat verlenging van de huurperiode niet mogelijk is. Dd 14-10-2009 dient de woonruimte onverwijld ontruimd te zijn daar de verhuurder de woonruimte dd 14-10-2009 weer nodig heeft voor dringend eigen gebruik. Tijdens de tijdelijke huurperiode verblijft de eigenaar in het buitenland (…)”
1.7	In de huurovereenkomst wordt in artikel 6 verwezen naar de bijgesloten Specificatie Levering en Diensten. Op de laatste pagina van de huurovereenkomst is voor ontvangst van bijlage “algemene bepalingen” en Specificatie Levering en Diensten” getekend door [gedaagde in conventie].
1.8	De door [gedaagde in conventie] betaalde borg van € 950,00 is door [eiser in conventie] niet terugbetaald.
2. 	De vordering in conventie
2.1 	[eiser in conventie] vordert dat [gedaagde in conventie] bij vonnis, uitvoerbaar bij voorraad, zal worden veroordeeld tot betaling van een bedrag van € 12.954,51, vermeerderd met de wettelijke rente vanaf de datum van het verzuim tot de dag der algehele voldoening, alsmede dat [gedaagde in conventie] zal worden veroordeeld in de kosten van deze procedure.
2.2 	De vordering bestaat uit een bedrag van € 12.002,51 aan achterstallige huur vanaf
1 november 2008 tot 14 oktober 2009, inclusief huurverhogingen vanaf 2007, alsmede de kosten van een verstopt riool ad € 350,00 en een bedrag van € 952,00 aan buitengerechtelijke incassokosten.
3. 	Het verweer in conventie
3.1 	[gedaagde in conventie] is primair van oordeel dat [eiser in conventie] niet-ontvankelijk dient te worden verklaard, nu de huurovereenkomst is aangegaan tussen mevrouw [naam echtgenote van eiser in conventie] en [gedaagde in conventie]. [eiser in conventie] is geen partij bij de huurovereenkomst.
3.2	Voor het geval wordt geoordeeld dat [eiser in conventie] wel ontvankelijk is in zijn vordering voert [gedaagde in conventie] aan dat de huur is beëindigd met wederzijds goedvinden als bedoeld in artikel 7:271 lid 8 BW dan wel de huur is ontbonden op grond van artikel 7:204 jo. 7:279 jo. 6:267 dan wel 7:204 jo. 7:206 jo. 7:210 jo. 6:267 BW.  In de woning waren vele schimmelplekken aanwezig. Ondanks herhaalde verzoeken en toezeggingen heeft [eiser in conventie] niets aan de gebreken in de woning gedaan. [gedaagde in conventie] zag zich daarom genoodzaakt de huur te beëindigen, in overleg met [eiser in conventie]. Afgesproken is dat [gedaagde in conventie] wegens de tussentijdse beëindiging, in juli 2008, nog twee maanden huur zou voldoen. [gedaagde in conventie] heeft vervolgens in september 2008 de sleutels ingeleverd en de woning verlaten. In oktober 2008 is de huur overgenomen door de heer [naam opvolgende huurder]. Deze heeft de huurprijs tot en met februari 2009 voldaan.
3.3 	[gedaagde in conventie] betwist dat de kosten van het verstopte riool voor zijn rekening komen. Dit is geen kleine herstelling als bedoeld in artikel 7:240 BW, temeer nu de verstopping een gevolg is van de staat waarin de woning zich bevond. Voorts is het in strijd met de redelijkheid en billijkheid om deze kosten voor rekening van [gedaagde in conventie] te laten komen.
3.4 	Daarnaast betwist [gedaagde in conventie] de door [eiser in conventie] gestelde huurverhogingen. [eiser in conventie] heeft hier nooit een beroep op gedaan. Bovendien is [gedaagde in conventie] niet bekend met de algemene bepalingen. Deze zijn hem nimmer ter hand gesteld. De huurverhoging is tot slot in strijd met de redelijkheid en billijkheid gelet op de staat van het pand.
3.5	Voor zover de vordering van [eiser in conventie] wordt toegewezen, is [gedaagde in conventie] van oordeel dat de tot en met april 2009 betaalde bedragen door [gedaagde in conventie] en door [naam opvolgende huurder], alsmede de niet terug betaalde borg op de vordering in mindering dienen te worden gebracht.
3.6  	Voorts verzoekt [gedaagde in conventie] de kantonrechter om de vordering te matigen vanwege de slechte staat waarin de woning zich bevond en de maandelijkse bijdrage van
€ 50,00 ter zake van aanvullende leveringen en diensten op de vordering in mindering te brengen, nu hier geen tegenprestatie tegenover stond.
3.7	De woning staat vanaf mei 2009 te huur voor een bedrag van € 895,00 zonder bijkomende kosten. Op grond van de lagere vraagprijs per maand verzoekt [gedaagde in conventie] matiging van de vordering van [eiser in conventie].
3.8 	[gedaagde in conventie] doet een beroep op dwaling. De door de verhuurder gemelde reden voor het aangaan van een huurovereenkomst voor bepaalde tijd, namelijk vanwege tijdelijk verblijf in het buitenland, bleek onjuist. Zonder deze misleidende mededeling in artikel 10 van de huurovereenkomst zou [gedaagde in conventie] niet met een overeenkomst voor de duur van drie jaar hebben ingestemd. Zijn rechten als huurder zijn daarmee ernstig en onder valse voorwendselen beperkt. Hij heeft recht en belang om de huurovereenkomst partieel te vernietigen vanaf september 2008, zijnde de datum waarop hij de woning heeft verlaten.
4. 	De vordering in reconventie
4.1 	[gedaagde in conventie] vordert in reconventie voorwaardelijk, voor het geval de kantonrechter oordeelt dat de vordering van [eiser in conventie] voor toewijzing vatbaar is, te verklaren voor recht dat de huurovereenkomst partieel, namelijk per 15 september 2008, is vernietigd, althans deze te vernietigen op grond van dwaling.
4.2 	Tevens vordert [gedaagde in conventie] in reconventie dat [eiser in conventie] wordt veroordeeld tot betaling van een bedrag van € 1.900,00 ter zake van te veel betaalde huur, bijkomende leveringen en diensten en borg, alles met veroordeling van [eiser in conventie] in de kosten van de procedure, te vermeerderen met de wettelijke rente over de datum van betaling tot aan de dag der algehele voldoening.
5.	Het verweer in reconventie
5.1 	[eiser in conventie] betwist dat er sprake is van dwaling. [eiser in conventie] wilde het pand alleen tijdelijk verhuren en [gedaagde in conventie] wist dit. De reden voor de tijdelijke verhuur is niet voorgewend en was overigens ook niet relevant, nu [gedaagde in conventie] de woning ook zou hebben gehuurd indien deze reden niet zou zijn opgenomen. [gedaagde in conventie] heeft de woning gehuurd om bedrijfsmatige redenen, namelijk om daar enkele van zijn Poolse werknemers in onder te brengen. [gedaagde in conventie] is pas gaan klagen over de staat van het gehuurde toen hij van de huurovereenkomst af wilde. De bewoners hebben zelf voor verwaarlozing gezorgd, hetgeen [eiser in conventie] niet kan worden toegerekend.
5.2	[eiser in conventie] heeft nimmer met een andere partij een huurovereenkomst getekend. Ook betwist [eiser in conventie] huur van een ander te hebben ontvangen. Van onverschuldigd betaalde huur is evenmin sprake.
Beoordeling van het geschil
In conventie en reconventie
6. 	Ontvankelijkheid [eiser in conventie]
In geschil is of [eiser in conventie] als contractspartij en daarmee als eisende partij in de onderhavige procedure heeft te gelden nu op de huurovereenkomst mevrouw [naam echtgenote van eiser in conventie] staat vermeld. Als onweersproken is tijdens de comparitie van partijen naar voren gekomen dat de handtekening van [eiser in conventie] onder de huurovereenkomst staat, dat de huurpenningen conform artikel 9 van de huurovereenkomst op de bankrekening van [eiser in conventie] werden gestort, dat [eiser in conventie] directeur is van [naam bedrijf] en deze laatstgenoemde als beheerder in artikel 5 van de huurovereenkomst staat vermeld en dat de contacten gedurende de looptijd van de huurovereenkomst tussen [gedaagde in conventie] en [eiser in conventie] plaatsvonden. Onder deze omstandigheden is de kantonrechter van oordeel dat [gedaagde in conventie] kon of moest begrijpen dat [eiser in conventie] als contractspartij heeft te gelden, zodat [eiser in conventie] ontvankelijk wordt geacht in zijn vordering.
7. 	Beëindiging met wederzijds goedvinden, overname door een derde
7.1	Met betrekking tot het verweer van [gedaagde in conventie] dat sprake zou zijn geweest van een beëindiging van de huurovereenkomst met wederzijds goedvinden overweegt de kantonrechter als volgt. Voor een beëindiging met wederzijds goedvinden van de onderhavige huurovereenkomst is een duidelijke en ondubbelzinnige verklaring van beide partijen vereist. Nu [eiser in conventie] dit gemotiveerd heeft weersproken en [gedaagde in conventie] zijn stelling niet nader heeft kunnen onderbouwen anders dan dat dit mondeling tussen partijen zou zijn overeengekomen wordt dit verweer als onvoldoende feitelijk onderbouwd gepasseerd.
7.2	[gedaagde in conventie] heeft aangevoerd dat [naam opvolgende huurder] vanaf oktober 2008 de huur heeft overgenomen. Tijdens de comparitie is door [gedaagde in conventie] dit standpunt nader genuanceerd en een bewijsaanbod gedaan met betrekking tot een afspraak tussen [eiser in conventie] en [naam opvolgende huurder] dat laatstgenoemde de huurovereenkomst zou overnemen onder de voorwaarde dat een aantal gebreken in de woning binnen een aantal maanden zou worden hersteld. Een concept huurovereenkomst tussen deze partijen zou klaar liggen. Voorts is ter onderbouwing van dit standpunt gewezen op een schriftelijke – in het Nederlands door een beëidigde tolk vertaalde – verklaring van [naam opvolgende huurder]. [eiser in conventie] heeft een dergelijke afspraak betwist en aangegeven dat [gedaagde in conventie] weliswaar met een nieuwe huurder bezig is geweest, maar dat daarmee nooit een huurovereenkomst is getekend. Waar [gedaagde in conventie] zich op het rechtsgevolg van deze huurovername beroept, rust ingevolge de hoofdregel van artikel 150 Rv de bewijslast daarvan op [gedaagde in conventie]. De kantonrechter zal [gedaagde in conventie] dan ook tot het bewijs hiervan toelaten.
8. 	Ontbinding
[gedaagde in conventie] heeft in zijn conclusie van antwoord in conventie aangevoerd dat de huurovereenkomst buitengerechtelijk is ontbonden. Nu evenwel niet is gesteld of gebleken dat een schriftelijke verklaring voor een buitengerechtelijke ontbinding zoals vereist in artikel 6:267 lid 1 BW aanwezig is, kan dit verweer niet slagen.
9. 	Kosten riool
[eiser in conventie] heeft met betrekking tot de kosten van het riool een beroep gedaan op artikel 10 van de huurovereenkomst. [gedaagde in conventie] heeft betwist dat deze kosten voor zijn rekening dienen te komen. Uitgangspunt is dat op grond van artikel 7:217 jo. artikel 7:240 BW kleine herstellingen voor rekening van de huurder komen. Van het op artikel 7:240 BW berustende Besluit kleine herstellingen (hierna te noemen BKH) kan niet ten nadele van de huurder worden afgeweken. Dit brengt mee dat de aldus bepaalde herstelverplichting niet ten nadele van de huurder contractueel kan worden uitgebreid. Voor de beoordeling van de vraag of de kosten van het verstopte riool voor rekening van [gedaagde in conventie] behoren te komen is sub n van het BKH relevant waarin is bepaald dat als kleine herstelling in de zin van artikel 7:240 BW wordt aangemerkt het schoonhouden en zonodig ontstoppen van het binnenriool tot aan het aansluitpunt vanuit het woonruimtegedeelte van het gehuurde op het gemeenteriool dan wel op het hoofdriool, voor zover deze riolering voor de huurder bereikbaar is. Dat artikel 10 van de huurovereenkomst in algemene zin bepaalt dat verstoppingen van het riool voor rekening van de huurder komen doet aan toetsing aan voormeld sub n van het BKH niet af. Tijdens de comparitie is als onweersproken komen vast te staan dat de reparatie aan het riool heeft plaatsgevonden aan een put die zich buiten tussen twee huizen (waaronder de verhuurde woning) bevond en dat de oorzaak van de verstopping (waaronder de plaats waar de verstopping zich voordeed) onbekend is. Nu hiermee niet vast te stellen is of sprake is van een kleine herstelling in de zin van sub n van het BKH en het op de weg van [eiser in conventie], die deze kosten immers wenst te verhalen op [gedaagde in conventie], had gelegen om inzicht te geven in de aard van de werkzaamheden ligt deze kostenpost voor afwijzing gereed.
10. 	Huurverhoging
[eiser in conventie] vordert huurverhogingen die hij achteraf heeft berekend. [gedaagde in conventie] heeft betwist deze huurverhogingen verschuldigd te zijn nu [eiser in conventie] hier nooit een beroep op heeft gedaan. De kantonrechter overweegt als volgt. Als onweersproken staat tussen partijen vast dat de woning die is verhuurd zelfstandige woonruimte betreft met een geliberaliseerde  huurprijs. In artikel 4.2 van de huurovereenkomst is bepaald dat de huurprijs jaarlijks, voor het eerst per 1 juli 2007, wordt aangepast volgens het gestelde in artikel 18 van de algemene bepalingen. Tijdens de comparitie is door [eiser in conventie] gesteld dat de huurverhoging heeft plaatsgevonden op basis van het door het Centraal Bureau voor de Statistiek gepubliceerde indexcijfer. Een en ander conform het gestelde in artikel 18 van de algemene bepalingen. Door [gedaagde in conventie] is deze berekeningswijze niet weersproken, zodat de kantonrechter uitgaat van de juistheid van de gevorderde bedragen aan huurverhoging. Nu de huurverhoging in de huurovereenkomst is geregeld en [gedaagde in conventie] door ondertekening van de huurovereenkomst bij voorbaat al akkoord is gegaan met een jaarlijkse huurverhoging, was [eiser in conventie] niet genoodzaakt de huurverhoging apart aan te zeggen. Het verweer van [gedaagde in conventie] dat de huurverhoging in strijd is met de redelijkheid en billijkheid in verband met de staat van het pand wordt gepasseerd, nu [eiser in conventie] de slechte staat van het pand gemotiveerd heeft weersproken en daarnaast voor [gedaagde in conventie] de weg van artikel 7:207 BW open stond. De gevorderde huurverhogingen liggen daarom in beginsel voor toewijzing gereed.
11. 	Matiging
11.1 	Matiging in verband met niet terugbetaalde borg
Tussen partijen staat vast dat de borg van € 950,00 door [eiser in conventie] niet is terugbetaald aan [gedaagde in conventie]. Voor zover in het verweer van [gedaagde in conventie] met betrekking tot dit punt een beroep op verrekening moet worden gelezen is de kantonrechter van oordeel dat dit verweer slaagt en de borg van € 950,00 in mindering dient te worden gebracht op een uiteindelijk in rechte vast te stellen hoofdsom.
11.2	Matiging in verband met huurtermijnen derde
[gedaagde in conventie] heeft aangevoerd dat [naam opvolgende huurder] de huur van oktober 2008 tot en met februari 2009 heeft voldaan en dat deze huurtermijnen in mindering dienen te worden gebracht op de gevorderde hoofdsom. Ter onderbouwing van dit verweer heeft [gedaagde in conventie] verwezen naar een schriftelijke - in het Nederlands door een beëdigde tolk vertaalde - verklaring van [naam opvolgende huurder]. [eiser in conventie] heeft betwist enige huurbetaling van een derde te hebben ontvangen. Ter comparitie is gesproken over de bewijsmogelijkheden van [gedaagde in conventie]. [gedaagde in conventie] heeft uitdrukkelijk bewijs van zijn stelling dat [naam opvolgende huurder] van oktober 2008 tot en met februari 2009 de huur heeft voldaan aangeboden. Waar [gedaagde in conventie] zich op de rechtsgevolgen van deze huurbetalingen beroept, rust ingevolge de hoofdregel van artikel 150 Rv de bewijslast daarvan op [gedaagde in conventie]. De kantonrechter zal [gedaagde in conventie] dan ook tot het bewijs hiervan toelaten.
11.3	Matiging in verband met de staat van de woning
Ten aanzien van de door [gedaagde in conventie] gewenste huurmatiging vanwege de staat van de woning is artikel 7:207 BW van toepassing. Op grond van lid 1 van dit artikel kan de huurder in geval van vermindering van huurgenot ten gevolge van een gebrek een daaraan evenredige vermindering van de huurprijs vorderen voor de periode dat sprake is van genotsvermindering. In het onderhavige geval heeft [gedaagde in conventie] de huurmatiging voor het eerst als verweer in conventie opgeworpen. [gedaagde in conventie] heeft daarnaast weliswaar een reconventionele vordering ingesteld, maar deze ziet niet op een evenredige vermindering van de huurprijs op de voet van artikel 7:207 BW. De kantonrechter is van oordeel dat nu [gedaagde in conventie] ervoor heeft gekozen de huurmatiging alleen bij wege van verweer in conventie aan te voeren aan dit verweer moet worden voorbijgegaan.
11.4	Matiging in verband met bijkomende leveringen en diensten
Wegens het uitblijven van enige tegenprestatie heeft [gedaagde in conventie] verzocht het bedrag van € 50,00 per maand vanaf 1 december 2006 tot en met het einde van de huurovereenkomst op de ingestelde vordering in mindering te brengen. [eiser in conventie] heeft gewezen op de bij de huurovereenkomst gevoegde bijlage: Specificatie Levering en Diensten. Hierin zijn als gespecificeerde servicekosten opgenomen: afschrijving stoffering, afschrijving roerende zaken en beheer- en administratiekosten. De kantonrechter overweegt als volgt. Een vergoeding voor het gebruik van roerende zaken en stoffering alsmede bijkomende kosten als beheer- en administratiekosten kunnen worden aangemerkt als servicekosten in de zin van artikel 7:237 lid 3 BW. Op grond van artikel 7:247 jo. artikel 7:259 lid 2 BW is de verhuurder verplicht de huurder elk jaar, uiterlijk zes maanden na het verstrijken van een kalenderjaar, een naar de soort uitgesplitst overzicht van de in dat kalenderjaar in rekening gebrachte servicekosten, met vermelding van de wijze van berekening daarvan aan de huurder te verstrekken. De huurder van geliberaliseerde woonruimte kan bij het niet nakomen van deze wettelijke verplichting van de verhuurder een vordering bij de kantonrechter instellen tot het verstrekken van een afrekening/overzicht van de verschuldigde servicekosten of wegens onverschuldigde betaling. In het onderhavige geval is onweersproken dat [gedaagde in conventie] tot oktober 2008 de huur heeft betaald zoals overeengekomen en dat daarbij € 50,00 zag op bijkomende leveringen en diensten. Voor zover in het verweer van [gedaagde in conventie] een beroep op verrekening met onverschuldigd betaalde servicekosten moet worden gelezen is dat thans niet meer aan de orde, omdat de juistheid van deze vordering niet eenvoudig is vast te stellen en daarvoor een andere procedure in de wet is bepaald die [gedaagde in conventie] niet heeft gevolgd.
11.5	Matiging in verband met lagere vraagprijs per 1 mei 2009
Aan het verweer van [gedaagde in conventie] dat de huur moet worden gematigd in verband met een lagere vraagprijs per 1 mei 2009 wordt voorbijgegaan nu uitgangspunt is dat een verhuurder op basis van contractsvrijheid een bepaalde huurprijs mag overeenkomen met een huurder.
12. 	Dwaling
12.1 	[gedaagde in conventie] heeft een beroep gedaan op dwaling. Beoordeeld moet worden of hij zich met recht kan beroepen op dwaling. Een overeenkomst die tot stand is gekomen onder invloed van dwaling en bij een juiste voorstelling van zaken niet – of niet op dezelfde voorwaarden – zou zijn gesloten, is wegens dwaling vernietigbaar, indien, voor zover hier van belang, de dwaling is te wijten aan een inlichting van de wederpartij (artikel 6:228 lid 1 aanhef sub a BW). De eerste vraag is of [gedaagde in conventie] een onjuiste voorstelling van zaken had ten aanzien van de in artikel 10 van de huurovereenkomst opgenomen tijdelijke verhuurclausule, waarbij is aangegeven dat de eigenaar tijdens de tijdelijke huurperiode in het buitenland verblijft. [eiser in conventie] heeft gesteld dat wegens huwelijksproblemen sprake is geweest van een vertrek naar het buitenland, hetgeen uiteindelijk niet is doorgegaan, omdat partijen zich hadden verzoend. Wanneer dit zich precies heeft voorgedaan en of dit al speelde tijdens het aangaan van de huurovereenkomst is niet duidelijk geworden. Ervan uitgaande dat dit al speelde tijdens het aangaan van de huurovereenkomst zijn geen omstandigheden gesteld of gebleken waaruit kan worden afgeleid dat [gedaagde in conventie] met dit laatste bekend was, zodat het ervoor moet worden gehouden dat [gedaagde in conventie] daaromtrent ten tijde van het aangaan van de huurovereenkomst mogelijk een onjuiste voorstelling van zaken had.
12.2	Vervolgens dient de vraag te worden beantwoord of [gedaagde in conventie] bij een juiste voorstelling van zaken de huurovereenkomst niet of niet onder dezelfde voorwaarden zou hebben gesloten. De kantonrechter acht aannemelijk dat [gedaagde in conventie], als hij ten tijde van het aangaan van de huur bekend was geweest met het niet verblijven in het buitenland van de eigenaar tijdens de tijdelijke huurperiode, de huurovereenkomst eveneens zou zijn aangegaan. Door [eiser in conventie] is immers onweersproken naar voren gebracht dat [gedaagde in conventie] van meet af aan bekend was met het feit dat [eiser in conventie] de woning alleen tijdelijk wilde verhuren en dat [gedaagde in conventie] deze woning heeft gehuurd om bedrijfsmatige redenen. Tijdens de comparitie heeft [gedaagde in conventie] nog naar voren gebracht dat hij door de mededeling in de huurovereenkomst dat de verhuurder de woning na ommekomst van de termijn dringend nodig had voor eigen gebruik in de veronderstelling verkeerde dat de woning dan beter zou worden onderhouden. Ook dit leidt er niet toe dat daarmee aannemelijk is geworden dat [gedaagde in conventie] zonder deze mededeling de huurovereenkomst niet of niet onder dezelfde voorwaarden zou hebben gesloten. Tijdens de comparitie is namelijk onweersproken naar voren gekomen dat de woning acceptabel is bevonden bij het aangaan van de huur. Voor zover dan tijdens de looptijd van een huurovereenkomst onderhoudsgebreken naar voren gekomen staat de huurder de wettelijke regeling van artikel 7:204 BW e.v. ter beschikking waarbij geen onderscheid wordt gemaakt tussen woningen die al dan niet na ommekomst van de huurperiode door de verhuurder weer dringend nodig zijn voor eigen gebruik. Het voorgaande brengt mee dat [gedaagde in conventie] zich niet met vrucht kan beroepen op dwaling, zodat de vordering in reconventie gebaseerd op deze grondslag voor afwijzing gereed ligt.
13. 	Te veel betaalde huur, bijkomende leveringen en diensten
[gedaagde in conventie] heeft aangevoerd nog een extra maand huur inclusief bijkomende leveringen en diensten te hebben betaald, nadat hij de woning medio september 2008 had verlaten. Ter onderbouwing hiervan is een bankafschrift overgelegd waarop te zien is dat op
7 oktober 2008 € 950,00 is overgemaakt aan [eiser in conventie] onder vermelding van huur woning oktober 2008, [adres] te [plaatsnaam]. Waar voor de beoordeling van dit geschilpunt van belang is of al dan niet sprake is van de overname van de huurovereenkomst door [naam opvolgende huurder] met betaling van de huur vanaf oktober 2008, houdt de kantonrechter de beoordeling van dit geschilpunt in afwachting van de bewijslevering aan.
14.	 Borg
Onder 11.1 is al vastgesteld dat het verweer in verband met terugbetaling van de borg in conventie slaagt, zodat het in reconventie geen nadere bespreking meer behoeft.
Beslissing
De kantonrechter:
in conventie
laat [gedaagde in conventie] toe te bewijzen dat:
-	tussen [eiser in conventie] en [naam opvolgende huurder] is overeengekomen dat [naam opvolgende huurder] de huurovereenkomst van [gedaagde in conventie] zou overnemen onder de voorwaarde dat een aantal gebreken in de woning binnen een aantal maanden zou worden hersteld;
-	[naam opvolgende huurder] de huur voor het pand aan de [adres] te [plaatsnaam] heeft betaald vanaf oktober 2008 tot en met februari 2009 aan [eiser in conventie];
verwijst de zaak naar de openbare terechtzitting van 24 juni 2010 teneinde [gedaagde in conventie] in de gelegenheid te stellen bij akte getuigen op te geven c.q. anderszins bewijs te leveren;
zal geen nader uitstel toestaan;
verzoekt beide partijen hun verhinderdata eveneens uiterlijk op voormelde zitting schriftelijk mede te delen;
in conventie en in reconventie
houdt iedere verdere beslissing aan.
Dit vonnis is gewezen door mr. S.M. Lecluse-de Bruijn, kantonrechter, en uitgesproken ter openbare terechtzitting van 20 mei 2010, in tegenwoordigheid van de griffier.
"
ECLI_NL_RBHAA_2004_AR8233.xml|False|"Zoon van overleden patient die behandelend arts van zijn overleden moeder belaagt, krijgt contact- en straatverbod.
Zaaknummer:	107314/KG ZA 04-584
Vonnisdatum:	24 december 2004
657

RECHTBANK TE HAARLEM,
VONNIS IN KORT GEDING

in de zaak van:

[eiseres],
wonende te [woonplaats],
eisende partij,
procureur mr. M. Middeldorp,
advocaat mr. J.C. Kuipéri-Botter te Alkmaar,

-- tegen --

[gedaagde],
wonende te [woonplaats],
gedaagde partij,
in persoon verschenen.

Partijen zullen hierna ook worden aangeduid als [eiseres] respectievelijk [gedaagde].

1. Het verloop van het geding
1.1 Ter terechtzitting van 15 december 2004 heeft [eiseres] overeenkomstig de dagvaar-ding gesteld en gevorderd als hierna onder 3. weergegeven en die vordering toegelicht aan de hand van overgelegde pleitnotities. [gedaagde] heeft tegen deze vordering ver-weer gevoerd aan de hand van overgelegde pleitnotities.
1.2 Na verder debat in tweede termijn hebben partijen vonnis gevraagd. De uitspraak daarvan is bepaald op 29 december 2004 of zoveel eerder als mogelijk.

2. De vaststaande feiten
In dit geding wordt van het volgende uitgegaan:
a. [eiseres] is als internist verbonden aan het Waterland Ziekenhuis te Purmerend (hierna: het ziekenhuis). [eiseres] is woonachtig in [woonplaats].
b. Eind maart 2002 heeft [eiseres] [KT] – de moeder van [gedaagde] – als patiënt behandeld nadat zij in het ziekenhuis was opgenomen. [KT] is op 10 april 2002 in het ziekenhuis overleden.
c. [gedaagde] heeft zich tot het Regionaal Tuchtcollege voor de Gezondheidszorg te Amsterdam gewend met een klacht jegens [eiseres]. Dit Tuchtcollege heeft in haar beslissing van 30 maart 2004 overwogen:
De conclusie van het voorgaande is dat de klacht gegrond is. Verweerster heeft gehandeld in strijd met de zorg die zij op grond van artikel 47 lid 1 van de Wet op de beroepen in de indivi-duele gezondheidszorg tegenover de patiënte en haar naasten had behoren te betrachten. (...) Het college volstaat (...) in deze zaak met de hieronder genoemde waarschuwing als sanctie.
d. [gedaagde] heeft het ziekenhuis een brief van 20 oktober 2004 doen toekomen, waarin onder meer staat:
Medisch gezien heeft [eiseres] vanwege haar onbetrouwbaar zijn het zover gebracht dat er individueel en inhoudelijk geen poot meer is om op te staan. (...) [eiseres] valt door haar optreden tegen onze moeder niet alleen als onbekwaam te kwalificeren maar is ook door haar genoemd dodelijk optreden in haar onbevooroordeeld zijn op kwalijke wijze voor altijd aangetast.
e. In een brief van [gedaagde] aan [eiseres] van 20 oktober 2004 is het volgende opge-nomen:
(...) stel ik u per omgaande in gelegenheid (...) vanwege onze pijn per omgaande bedoelde aan-biedingen te doen met aanbod in de vorm van een werkkring tot ver van het Waterland Hospi-taal en voldoende buiten Noordholland, dit vergezeld gaande van een zeer ruim voor ons be-lastingvrij bedrag, dit volkomen in overeenstemming met het door u naar ons op de rand van opzet aangedaan leed (...)
f. Bij een aan [gedaagde] gerichte brief van 26 oktober 2004 van mr. N. Sluis, raads-man van het ziekenhuis, is [gedaagde] met onmiddellijke ingang de toegang tot het ziekenhuis voor onbepaalde tijd ontzegd, met uitzondering van een medische noodzaak, en is [gedaagde] gesommeerd om zich strikt aan het verbod tot het betre-den van het ziekenhuis te houden.
g. [gedaagde] schrijft in een brief van 27 oktober 2004 aan mr. Sluis, met kopie aan [eiseres] en het ziekenhuis:
Indien het Waterland Hospitaal c.q.[eiseres] in hun beleving van mening zijn dat er spra-ke is van een bedreigende situatie is het zaak de haar geboden mogelijkheid zo snel als in haar vermogen ligt te doen regelen (...)
h. Mr. Sluis heeft [gedaagde] bij brief van 27 oktober 2004 het volgende te kennen ge-geven:
Ik verzoek en voorzover nodig sommeer u om zich in het vervolg te onthouden van elk contact met het ziekenhuis en  [eiseres], waaronder ik ook versta het sturen van corres-pondentie. Ondergetekende is aanspreekpunt voor u, zowel voor wat het ziekenhuis als [eiseres] betreft.
i. In een brief van [gedaagde] aan [eiseres] van 28 oktober 2004 [eiseres] is vermeld:
Aan 	[eiseres], [adres]
(...)
Per eigen koerier (...)
(...) het komt mij als normaal voor dat u bevreesd en in paniek bent na uw nieuwe uitlokkingen (...)
j. Vervolgens heeft [gedaagde] een brief d.d 30 oktober 2004 bij het adres van [eiseres] bezorgd, waarin [gedaagde] schrijft:
Daarna zal ik alle mogelijkheden samen met u moeten aftasten (wij zijn tot elkander veroor-deeld) u als de schlemielige veroorzaker van allerlei medische nalatigheden, leugens, en mar-telende onthoudingen, waarvan mijn moeder de dodelijke dupe is geworden en ik als het slachtoffer die zijn geliefde moeder daardoor voor altijd verloor, dat mij het recht heeft ver-schaft u voor te houden hoe u mijn recht op verwerking kan bevorderen.
k. [eiseres] heeft op 3 november 2004 bij de politie Zaanstreek-Waterland aangifte gedaan van bedreiging.
l. Daarnaast heeft [eiseres] op 4 november 2004 bij de Regiopolitie Zaanstreek-Waterland een klacht ingediend vanwege stalking, bedreiging, belediging en afper-sing door [gedaagde].
m.	De politie heeft [gedaagde] op 15 november 2004 aangehouden en in verzekering ge-steld. Op 16 november 2004 is [gedaagde] geleid voor de rechter-commissaris voor strafzaken te Haarlem. De voorlopige hechtenis van [gedaagde] is daarbij onder voorwaarden geschorst.
3. De vordering en de grondslag daarvan
3.1 [eiseres] vordert, zakelijk weergegeven, dat de voorzieningenrechter bij vonnis uitvoerbaar bij voorraad:

I. [gedaagde] verbiedt zich gedurende drie jaar, althans een door de voorzieningen-rechter in goede justitie te bepalen termijn, vanaf de dag der betekening van het ten deze te wijzen vonnis, te begeven en/of te bevinden binnen een straal van 200 meter van de woning van [eiseres] aan het [adres];
II. [gedaagde] verbiedt gedurende drie jaar, althans een door de voorzieningenrech-ter in goede justitie te bepalen termijn, vanaf de dag der betekening van het ten deze te wijzen vonnis op enigerlei wijze contact met [eiseres] te zoeken of te onderhouden, direct of indirect via brieven, telefoon, of op enig andere wijze, een en ander in de ruimste zin des woords;
III. bepaalt dat door [gedaagde] voor iedere overtreding van de geboden zoals ver-zocht onder punt I en II een direct opeisbare dwangsom zal worden verbeurd aan [eiseres] van € 5.000,--, althans een door de voorzieningenrechter in goe-de justitie te bepalen dwangsom;
IV. [gedaagde] veroordeelt in de kosten van dit geding.
3.2 [eiseres] legt aan haar vordering ten grondslag dat zij zich voortdurend bedreigd, belaagd en geïntimideerd voelt door de hiervoor genoemde gedragingen van [gedaagde].  [gedaagde] heeft geen belang om zich nabij het huisadres van [eiseres] te bevinden en om met haar contact te zoeken. De gedragingen van [gedaagde] vormen een ernstige in-breuk op de levenssfeer van [eiseres] en kunnen worden aangemerkt als onrechtma-tig, aldus [eiseres].

4. Het verweer en de slotsom daarvan
[gedaagde] heeft tegen de vordering gemotiveerd verweer gevoerd en geconcludeerd tot afwijzing daarvan met veroordeling van [eiseres] in de kosten van het geding. Op dit verweer zal, voorzover van belang, bij de beoordeling van het geschil nader worden ingegaan.

5. De gronden van de beslissing
5.1 Ten aanzien van het gevorderde contactverbod overweegt de voorzieningenrechter dat, gezien de hiervoor onder rechtsoverweging 2 geciteerde, door [eiseres] overge-legde brieven, voldoende aannemelijk is geworden dat [gedaagde] een ernstige inbreuk op de persoonlijke levenssfeer van [eiseres] heeft gemaakt. Het gevorderde contact-verbod zal worden toegewezen, met een beperking van de termijn waarvoor dat ver-bod zal gelden tot één jaar na de betekening van dit vonnis.
5.2 Met betrekking tot het gevorderde straatverbod overweegt de voorzieningenrechter dat het opleggen van een dergelijk verbod eerst dan gerechtvaardigd is als vaststaat dat (tenminste) een reële dreiging van onrechtmatig handelen bestaat van [gedaagde] tegen [eiseres], althans dat aannemelijk is dat er zodanige dreiging bestaat.
[eiseres] heeft voldoende aannemelijk gemaakt dat sprake is van zodanig onrechtma-tig handelen van [gedaagde] dat het gevorderde straatverbod gerechtvaardigd is. Hiertoe is van belang dat [gedaagde] niet heeft weersproken de stelling van [eiseres] dat [gedaagde] - ondanks het feit dat hij is gesommeerd om niet langer met [eiseres] contact te zoeken - zelf brieven in haar brievenbus heeft gedeponeerd, hetgeen zij - mede gelet op de inhoud van de hiervoor onder rechtsoverweging 2 genoemde brieven - als zeer beangstigend heeft ervaren.
5.3 Aangezien het opleggen van een straatverbod inbreuk maakt op het grondrecht van vrijheid van verplaatsing (artikel 2 lid 1 van het 4e Protocol bij het Europees Verdrag tot bescherming van de rechten van de mens en de fundamentele vrijheden) mag een dergelijke inbreuk niet verder gaan dan strikt noodzakelijk is voor de bescherming van de persoonlijke levenssfeer van - in dit geval - [eiseres].
Gelet op dit uitgangspunt zal de voorzieningenrechter het straatverbod toewijzen met een beperking van de termijn waarvoor dat verbod zal gelden tot één jaar na de bete-kening van dit vonnis.
[eiseres] heeft het gebied waarvoor een straatverbod wordt gevorderd beschreven als “binnen een straal van 200 meter van de woning van [eiseres] aan het [adres]”. Ter zitting heeft [eiseres] op een plattegrond van [woonplaats] aangekruist waar deze woning is gelegen. De voorzieningenrechter zal, ten-einde executiegeschillen te voorkomen, het gebied waarvoor het straatverbod geldt bepalen zoals hierna onder 6.1 vermeld.
5.4 Voor zover [gedaagde] heeft gesteld dat er sprake is van persoonsverwarring (met zijn broers), wordt overwogen dat deze stelling enkel betrekking heeft op de op pagina 3 van de dagvaarding weergegeven uitlatingen (onder meer de tegen [eiseres] gerichte bedreigingen in het ziekenhuis op 11 april 2002; voorzieningenrechter), hetgeen aan het voorgaande niet kan afdoen.
5.5 De door [gedaagde] gedane toezegging dat hij zich aan de hiervoor genoemde gedragin-gen niet meer schuldig zal maken, zal de voorzieningenrechter er - gelet op de ernst en de veelvuldigheid van de door [gedaagde] gemaakte inbreuken op de persoonlijke le-venssfeer van [eiseres] - niet van weerhouden om de door [eiseres] gevraagde voor-zieningen (straat- en contactverbod met dwangsom), op de wijze als hierna bepaald, toe te wijzen. Hetzelfde geldt voor het feit dat de voorwaarden van de huidige schor-sing van de voorlopige hechtenis van [gedaagde] lijken - [eiseres] en haar raadsvrouw hebben de voorzieningenrechter hierover niet deugdelijk geïnformeerd - overeen te stemmen met hetgeen [eiseres] thans in dit kort geding vordert. De voorzieningen-rechter heeft daarbij betrokken dat [eiseres] het voortduren van die onder voorwaar-den geschorste voorlopige hechtenis niet in haar macht heeft, zodat zij belang heeft bij een eigen titel die kan voorkomen dat [gedaagde] haar nog langer belaagt.
5.6 De voorzieningenrechter ziet aanleiding om de gevorderde dwangsom te beperken en te maximeren op na te melden wijze.
5.7 [gedaagde] zal, als de in het ongelijk te stellen partij, worden veroordeeld in de kosten van dit geding.

6. De beslissing
De voorzieningenrechter:
6.1 Verbiedt [gedaagde] zich gedurende één jaar na de betekening van dit vonnis te begeven naar dan wel zich te bevinden in de straten [adres], het tussen deze straten gelegen gebied daaronder begrepen.
6.2 Verbiedt [gedaagde] gedurende één jaar na de betekening van dit vonnis op enigerlei wijze contact met [eiseres] te zoeken dan wel te onderhouden.
6.3 Bepaalt dat [gedaagde] een dwangsom verbeurt van € 100,- voor iedere keer dat [gedaagde] in strijd handelt met het hiervoor onder 6.1 en 6.2 bepaalde, zulks tot een maximum van € 5.000,-.
6.4 Veroordeelt [gedaagde] in de kosten van dit geding, tot op de uitspraak van dit vonnis aan de zijde van [eiseres] begroot op € 324,78 aan verschotten en € 816,-- aan salaris voor de procureur.
6.5 Verklaart dit vonnis uitvoerbaar bij voorraad.
6.6 Wijst af het meer of anders gevorderde.


Dit vonnis is gewezen door mr. A.J. van der Meer, voorzieningenrechter van deze rechtbank, en in het openbaar uitgesproken ter terechtzitting van 24 december 2004, in tegenwoordigheid van de griffier.
"
ECLI_NL_RBAMS_2017_7932.xml|False|"Een huurder in Amsterdam-West moet woningcorporatie Rochdale toelaten om een geiser en een gaskachel te vervangen door een HR-ketel.
Afdeling privaatrecht
zaaknummer: 6306478  KK EXPL 17-952
vonnis van:  25 oktober 2017
I n z a k e
gevestigd te Amsterdam
eiseres
nader te noemen: Rochdale
gemachtigde: mr. R.N.E. Visser
t e g e n
wonende te [woonplaats]
gedaagde
nader te noemen: [gedaagde]
procederend in persoon
Bij dagvaarding van 15 september 2017, met producties heeft Rochdale een voorziening gevorderd.
Ter zitting van 16 oktober 2017 heeft de mondelinge behandeling plaatsgevonden. Rochdale is verschenen bij de heer [naam bewonersbegeleider] , bewonersbegeleider, en haar gemachtigde. [gedaagde] is verschenen in persoon. Partijen hebben ter zitting hun standpunten toegelicht, Rochdale mede aan de hand van een pleitnotitie. Na verder debat is vonnis bepaald op heden.
1. Als uitgangspunt geldt het volgende.
[gedaagde] huurt sinds 7 april 1982 van Rochdale de woning aan de [adres] te [plaats] (hierna de woning), laatstelijk tegen een huurprijs van € 377,93 per maand.
Tot het gehuurde behoort een geiser in de keuken en een gaskachel in de woonkamer. Deze beide zogenoemde open verbrandingstoestellen en de daarbij behorende rookgas afvoerkanalen worden 2 maal per jaar door Rochdale gecontroleerd en onderhouden. [gedaagde] betaalt daarvoor servicekosten aan Rochdale.
In verband met veiligheidsrisico’s die aan het gebruik van open verbrandingstoestellen zijn verbonden is het Ministerie van VROM (thans het Ministerie van Infrastructuur en Milieu) enige jaren geleden een campagne gestart die als doel heeft in heel Nederland open verbrandingstoestellen te vervangen door gesloten open verbrandingstoestellen.
Rochdale heeft zich in dat kader ten doel gesteld om alle in haar woningen aanwezige open verbrandingstoestellen te vervangen door HR-ketels. Het betreft in totaal vervanging van 1.429 open verbrandingstoestellen.
Met het oog op voornoemde vervanging heeft Rochdale [gedaagde] bij brief van 11 oktober 2016 haar beleid op dat punt en de redenen daarvoor toegelicht. Daarbij heeft zij eveneens te kennen gegeven dat ten gevolge van de vervanging van de open verbrandingstoestellen door een HR-combiketel de huur met € 20,00 per maand zal worden verhoogd.
Op 17 november 2016 is Rochdale op huisbezoek geweest bij [gedaagde] . [gedaagde] heeft daarbij te kennen gegeven dat hij tevreden is met de huidige situatie en heeft geweigerd medewerking te verlenen aan het vervangen van de open verbrandingstoestellen.
In de periode tussen 28 oktober 2016 en 5 juli 2017 heeft Rochdale [gedaagde] diverse keren verzocht en gesommeerd om mee te werken aan het laten vervangen van de open verbrandingstoestellen. [gedaagde] heeft daar niet op gereageerd.
2. Rochdale vordert – na wijziging van eis ter zitting – dat [gedaagde] bij vonnis, uitvoerbaar bij voorraad, veroordeeld zal worden:
– om uiterlijk binnen zeven dagen na betekening van dit vonnis te gehengen en gedogen dat Rochdale c.q. haar installatiebedrijf in de woning de open verbrandingstoestellen zal vervangen door een HR-ketel met één radiator, onder verbeurte van een dwangsom van € 50,00 voor elke dag, een gedeelte daaronder begrepen, dat hij deze veroordeling niet nakomt met een maximum van € 250,00 en, als [gedaagde] in gebreke blijft aan deze veroordeling te voldoen, [gedaagde] te veroordelen de woning tijdelijke te ontruimen als bedoeld in artikel 555 juncto 558 sub b Rechtsvordering teneinde de hiervoor omschreven werkzaamheden uit te voeren;– tot betaling van een verhoging van de huurprijs van € 20,00, naast de tot dan geldende huurprijs, met ingang van de maand volgend op die waarin de werkzaamheden hebben plaatsgevonden;– tot betaling van buitengerechtelijke kosten ad € 925,00, althans € 426,50;– in de kosten van de procedure.
3. Rochdale stelt hiertoe – kort gezegd – dat zij als verhuurder de veiligheid en gezondheid van haar huurders zoveel mogelijk wil waarborgen. Omdat het gevaar van koolmonoxidevergiftiging inherent is aan het gebruik van open verbrandingstoestellen, wenst Rochdale deze te vervangen door HR-ketels. Naast het belang van veiligheid zal door de beoogde vervanging ook een verbetering van het woningbestand worden bereikt en zal minder energie worden verbruikt. Bovendien zullen de kosten van huur en onderhoud voor de open verbrandingstoestellen dan vervallen. Het voorstel dat Rochdale met het oog op die vervanging heeft gedaan is volgens haar aan te merken als een redelijk voorstel tot renovatie in de zin van artikel 7:220 lid 2 BW. Op grond daarvan is [gedaagde] gehouden zijn medewerking te verlenen aan de voorgestelde werkzaamheden. De huurders van 1.270 woningen zijn akkoord gegaan met het voorstel dat Rochdale ten aanzien van de vervanging aan hen heeft gedaan.
4. [gedaagde] heeft ter zitting toegelicht dat hij kan instemmen met vervanging van de geiser. Zijn gaskachel wenst hij echter te behouden. Hij betwist dat het gebruik daarvan veiligheidsrisico’s met zich mee brengt waarbij hij er op wijst dat hij rookmelders heeft, dat de gaskachel goed functioneert en dat deze twee maal per jaar door vakmensen van Rochdale worden gecontroleerd en onderhouden. Ook betwist [gedaagde] dat het gebruik van een HR-ketel zal leiden tot lagere energiekosten en voert hij aan dat hij de directe warmte van een gaskachel behaaglijker vindt dan verwarming door radiatoren.
5. Indien hij veroordeeld zou worden te gedogen dat de gaskachel vervangen wordt, wenst [gedaagde] installatie van één radiator in de keuken. In dat geval heeft hij geen bezwaar tegen de door Rochdale voorgestelde huurverhoging van € 20,00 per maand.
6. In dit kort geding dient te worden beoordeeld of de in deze zaak aannemelijk te achten omstandigheden een ordemaatregel vereisen dan wel of de vordering van Rochdale in een bodemprocedure een zodanige kans van slagen heeft dat het gerechtvaardigd is op de toewijzing daarvan vooruit te lopen door het treffen van een voorziening zoals gevorderd. Het navolgende behelst dan ook niet meer dan een voorlopig oordeel over het geschil tussen partijen.
7. Met betrekking tot het spoedeisende belang overweegt de kantonrechter als volgt. Rochdale heeft naar voren gebracht dat het door haar ingehuurde installatie bedrijf een planning heeft gemaakt voor de vervanging van de open verbrandingstoestellen in al haar woningen, dat de werkzaamheden al zijn uitgevoerd bij 825 woningen en dat zij financieel nadeel zal lijden als het vervangen van de open verbrandingstoestellen bij de huurders die niet akkoord willen gaan uitgesteld moet worden. Gelet op de financieel nadelige gevolgen die Rochdale zal ondervinden indien de projectmatige aanpak van de open verbrandingstoestellen wordt doorkruist, wordt geoordeeld dat Rochdale een spoedeisend belang heeft bij haar vordering.
8. Vooropgesteld wordt dat een huurder uit hoofde van artikel 7:220 lid 2 juncto lid 1 BW dient mee te werken aan een renovatie indien de verhuurder daartoe, gelet op de belangen van de verhuurder en van de huurder, een redelijk voorstel heeft gedaan.
9. [gedaagde] heeft te kennen gegeven dat hij geen bezwaar heeft tegen het vervangen van de geiser in zijn woning. Geoordeeld dient derhalve te worden of het voorstel van Rochdale ook ten aanzien van de vervanging van de kachel als redelijk is aan te merken. Voorshands is de kantonrechter van oordeel dat dat het geval is. Daartoe wordt als volgt overwogen.
10. Rochdale heeft naar voren gebracht dat haar belang er in gelegen is dat zij met vervanging van de open verbrandingstoestellen de gezondheid en veiligheid van de bewoners wil garanderen, dat zij haar woningbestand wil verbeteren en dat de beoogde verandering er voor zal zorgen dat minder energie zal worden gebruikt.
11. [gedaagde] heeft betwist dat vervanging van de open verbrandingstoestellen door een HR-ketel zal leiden tot  een energiebesparing. Tegenover de gemotiveerde onderbouwing van Rochdale dat een HR-ketel ten gevolge van een elektronische ontsteking in plaats van een waakvlam en ten gevolge van een gelijkmatigere verdeling van warmte, een rendement heeft van 90% tegenover een rendement van 40% tot 60% van een gaskachel, is die blote betwisting echter onvoldoende, zodat in beginsel niet onaannemelijk is dat de vervanging zal leiden tot energie besparing.
12. Ook het verweer van de zijde van [gedaagde] dat een HR-ketel niet veiliger is dan een gaskachel omdat in huis rookmelders geïnstalleerd zijn en de gaskachel twee maal per jaar vakkundig wordt gecontroleerd, kan niet slagen. Rochdale wijst terecht op het risico bij open verbrandingstoestellen dat als het toestel niet goed is afgesteld of vervuild is of als de luchttoevoer en/of de rookgasafvoer onvoldoende is (zie pagina 6 van productie 2 bij dagvaarding), koolmonoxide en andere ongezonde gassen kunnen vrijkomen, alsmede dat ook de veiligheid van omwonende daarbij in het geding kan komen. Tenslotte blijkt ook uit de door Rochdale als producties 4 en 6 overgelegde en verder door [gedaagde] onweersproken gelaten onderzoeksrapporten genoegzaam dat open verbrandingstoestellen een aanzienlijk veiligheids- en gezondheidsrisico kunnen vormen, voor zowel bewoners als omwonenden. Dat leidt tot het oordeel dat met de beoogde vervanging een veiligheidsbelang gediend.
13. In samenhang daarmee en met verwijzing naar de uitspraak van het Gerechtshof te Amsterdam (hierna het Hof) van 31 maart 2017 in een nagenoeg identieke zaak (ECLI:NL:GHAMS:2017:978), is de kantonrechter ook in deze zaak van oordeel dat ook de door Rochdale beoogde vervanging van de gaskachel als wenselijke verbetering van woningbestand is aan te merken en dat daarmee een substantieel belang aan de zijde van Rochdale gegeven is. Dat belang zal afgewogen moeten worden tegen het belang en de wens die [gedaagde] heeft bij het behoud van zijn gaskachel.
14. Op grond van hetgeen hiervoor is overwogen onder 11, 12 en 13 resteert het belang van [gedaagde] dat hij de warmte van de gaskachel behaaglijker vindt dan die van radiatoren omdat een gaskachel een meer directe warmte verspreidt.
15. Ten aanzien van thans voorliggende belangenafweging heeft het Hof in voornoemd arrest overwogen dat de verwachting van de huurder dat hij na vervanging van zijn gaskachel door een cv-installatie minder comfort zal ervaren, niet een zodanig zwaarwegend belang is dat dat opweegt tegen de geschetste belangen van de verhuurder en dat een en ander ertoe leidt dat het renovatievoorstel in de zin van artikel 7:220 lid 2 BW als redelijk is aan te merken. In navolging van die uitspraak wordt geoordeeld dat de vordering van Rochdale om [gedaagde] te veroordelen tot het gedogen van de verzochte werkzaamheden in een bodemprocedure een zodanige kans van slagen heeft dat het gerechtvaardigd is daarop reeds in deze procedure vooruitgelopen.
16. Daarbij wordt in aanmerking genomen dat [gedaagde] te kennen heeft gegeven dat hij, indien hij veroordeeld zou worden tot het gedogen van vervanging van zijn gaskachel, geen bezwaar heeft tegen een huurverhoging van € 20,00. In die zin wordt begrepen dat [gedaagde] het voorstel in zoverre als redelijk aanmerkt.
17. Voorgaande leidt er toe dat [gedaagde] veroordeeld zal worden tot het toestaan van de vervanging van de open verbrandingstoestellen in de woning. Voor het geval [gedaagde] niet vrijwillig mee zal werken aan die veroordeling, wordt de gevorderde ontruiming toegewezen. De gevorderde dwangsom zal worden afgewezen. Rochdale onderbouwt de noodzaak van de dwangsom als extra prikkel slechts met de stelling dat deze de kosten van ontruiming voor Rochdale kan voorkomen; daarmee heeft zij echter niet onderbouwd dat, naast het uitspreken van de veroordeling tot ontruiming, met het vooruitzicht dat [gedaagde] ook daadwerkelijk wordt aangezegd en uitgevoerd, een noodzaak bestaat aan [gedaagde] een extra prikkel te geven in de vorm van een dwangsom.
17. Nu [gedaagde] geen bezwaar heeft gemaakt tegen een huurverhoging van € 20,00 per maand voor het geval dat hij veroordeeld wordt tot het gedogen van vervanging van zijn gaskachel, is, gelet op al hiervoor overwogene, de vordering tot betaling van € 20,00 per maand naast de geldende huurprijs toewijsbaar. Het betreft hier een voorziening, niet een vaststelling van de huurprijs. De kantonrechter merkt het feit dat [gedaagde] geen bezwaar heeft gemaakt tegen de huurverhoging niet aan als een expliciete akkoordverklaring. De kantonrechter wijst er in dat verband dan ook op dat het beide partijen vrij staat om op grond van artikel 7:255 lid 2 BW binnen 3 maanden nadat de open verbrandingstoestellen in de woning zijn vervangen de huurcommissie te verzoeken een uitspraak te doen over het bedrag van de verhoging.
17. De buitengerechtelijke kosten worden afgewezen, omdat gebleken is dat niet is voldaan aan de voorwaarden zoals bepaald artikel 6:96 lid 6 BW.
20. [gedaagde] dient als de in het ongelijk gestelde partij met de proceskosten te worden belast.
De kantonrechter:
veroordeelt [gedaagde] om binnen 7 dagen na betekening van dit vonnis te gehengen en gedogen dat Rochdale c.q. haar installatiebedrijf in de woning aan de [adres] te [plaats] de open verbrandingstoestellen zal vervangen door een HR-ketel met één radiator, welke radiator geplaatst zal worden in de keuken van de woning, en veroordeelt [gedaagde] , als hij in gebreke blijft aan voornoemde veroordeling te voldoen, de woning tijdelijk te ontruimen en ter beschikking van Rochdale te stellen ten behoeve van voornoemde werkzaamheden, welke ontruiming zo nodig door de deurwaarder bewerkstelligd kan worden met behulp van de sterke arm conform het in artikel 555 e.v. jo. 558 sub b Rv bepaalde;
veroordeelt [gedaagde] met ingang van de maand volgend op die waarin de werkzaamheden hebben plaatsgevonden tot betaling van € 20,00 per maand naast de tot dan geldende huurprijs;
veroordeelt [gedaagde] in de kosten van het geding, tot op heden aan de zijde van Rochdale begroot op:exploot		€  98,88salaris		€ 400,00griffierecht	€ 470,00		       -----------------totaal	              € 968,88voor zover van toepassing, inclusief btw;
veroordeelt [gedaagde] tot betaling van een bedrag van € 50,00 aan nasalaris, te verhogen met een bedrag van € 68,00 onder de voorwaarde dat betekening van het vonnis heeft plaatsgevonden en [gedaagde] niet binnen 14 dagen na aanschrijving vrijwillig aan het vonnis heeft voldaan, een en ander voor zover van toepassing, inclusief btw;
verklaart de veroordelingen uitvoerbaar bij voorraad;
wijst af het meer of anders gevorderde.
Aldus gewezen door mr. Y.A.M. Jacobs, kantonrechter, en in het openbaar uitgesproken op 25 oktober 2017 in tegenwoordigheid van de griffier.
"
ECLI_NL_RBMNE_2015_1301.xml|False|"Vordering uit ongerechtvaardigde verrijking verhuurder na einde huurovereenkomst art 6:212 en 7:216 lid 3 BW

Afdeling civiel recht
kantonrechter
zitting houdend te Almere
Zaak- en rolnummer:	3299378 MC EXPL  14-9413
Datum vonnis:	18 februari 2015
Toevoeging geopposeerde:		4JX0979

de publiekrechtelijke rechtspersoon
tegen

Partijen zullen hierna De Gemeente Hilversum en [gedaagde] genoemd worden.
Het verloop van de procedure blijkt uit:
inleidende dagvaarding;
het verstekvonnis van 9 juli 2014 (zaaknummer/rolnummer 3159759 MC EXPL 14-7182);
de verzetdagvaarding (aan te merken als de conclusie van antwoord in conventie en van eis in reconventie tevens conclusie van eis in het incident);
conclusie van antwoord in het incident;
het incidenteel vonnis van 17 september 2014;
de conclusie van antwoord in oppositie, tevens van antwoord in reconventie (aan te merken als de conclusie van repliek in conventie en van antwoord in reconventie);
de conclusie van repliek in oppositie tevens van repliek in reconventie tevens houdende vermeerdering van eis (aan te merken als de conclusie van dupliek in conventie en van repliek in reconventie tevens houdende vermeerdering van eis);
het tussenvonnis van 10 december 2014;
de conclusie van dupliek in reconventie tevens antwoordakte vermeerdering van eis.
Ten slotte is vonnis bepaald.
[gedaagde] huurde sinds 1 september 1986 het pand gelegen aan [adres] te [woonplaats] van de Gemeente Hilversum. In de huurovereenkomst is onder meer het volgende opgenomen:











[gedaagde] heeft het gehuurde (steeds) tevens als woonruimte gebruikt. Het gebruik van het gehuurde als woonruimte was niet toegestaan op grond van het vigerende bestemmingsplan Riebeeck.
Bij brieven van 28 april en 23 april 1997 heeft De Gemeente Hilversum de huurovereenkomst opgezegd respectievelijk wegens onbehoorlijk gebruik van het pand en ernstige overlast voor de omwonenden (het zonder toestemming plaatsen van bouwwerken aan het gehuurde) en het in strijd met de bestemming van het pand en daarmee in strijd met de huurovereenkomst gebruik van het gehuurde als (tevens) woonruimte. Naar aanleiding van deze brieven hebben partijen op 12 juni 1997 overleg gevoerd, waarbij is afgesproken dat de huur beëindiging zou worden geschorst onder voorwaarde dat [gedaagde] de geplaatste bouwwerken zou verwijderen en zich zou uitschrijven van het adres van het gehuurde in het bevolkingsregister.
[gedaagde] heeft zich uitgeschreven en op 3 december 1997 zijn nieuwe adres aan [adres] te [woonplaats] met ingang van 1 januari 1998 doorgegeven. In 2004 heeft [gedaagde] zich zonder voorafgaande toestemming van De Gemeente Hilversum opnieuw ingeschreven op het adres van het gehuurde.
Vanaf 2005 heeft De Gemeente Hilversum het beheer van het gehuurde uit handen gegeven aan De Alliantie Gooi en Vechtstreek.
Tussen 12 mei 2011 en 2 juni 2011 heeft er brand gewoed in het gehuurde. [gedaagde] heeft van de brand aangifte bij de politie gedaan op 7 juni 201 . De Alliantie heeft namens de Gemeente Hilversum opdracht gegeven aan Aannemersbedrijf [bedrijf]. om de brandschade aan het gehuurde te herstellen. De schade van [gedaagde] is door zijn verzekeraar Nationale Nederlanden vastgesteld op € 34.490,87 waarmee [gedaagde] zich akkoord heeft verklaard.
Bij brief van 1 juli 2011 van de Gemeente Hilversum wordt aan [gedaagde] het volgende medegedeeld en bevestigd:




Bij brief van 22 juli 2011 aan de gemachtigde van [gedaagde] deelt de Gemeente Hilversum mede:



Op of omstreeks 18 juli 2011 is door de tussenpersoon van de verzekeringsmaatschappij de werklijsten van de aannemer aan [gedaagde] ter hand gesteld onder mededeling dat de aannemer van De Alliantie ook het huurdersbelang kan opknappen. Voorgesteld wordt dit middels een akte van cessie te doen, zodat de rekening direct naar de verzekeraar van [gedaagde] gaat. [gedaagde] heeft daaraan uitvoering gegeven. Een bedrag van           € 15.532,13 is gecedeerd.
Op 8 september 2011 heeft er een opname van het atelier plaatsgevonden, waarbij een medewerker van de Alliantie (de heer [C] en een aannemer (de heer [D]) aanwezig waren.
[gedaagde] heeft op 17 oktober 2011 een rechtsgeding jegens De Gemeente Hilversum aanhangig gemaakt en een verklaring voor recht gevorderd dat de huurovereenkomst tussen partijen een gebruik van woonruimte betreft. De Gemeente Hilversum heeft in die procedure in reconventie gevorderd de huurovereenkomst te ontbinden per 15 juli 2012, althans per 15 augustus 2012, onder de verplichting tot ontruiming van het gehuurde.
Bij aangetekende brief van 15 december 2011 heeft De Gemeente Hilversum de huurovereenkomst opgezegd tegen 15 juli 2012 wegens het in strijd met de huurovereenkomst en bestemmingsplan gebruik van het gehuurde als woning. De inhoud van bedoelde brief is bij deurwaardersexploot van 17 januari 2012 betekend.
Bij vonnis van de kantonrechter te Amsterdam van 31 oktober 2012 is de vordering van [gedaagde] in conventie afgewezen en is de vordering in reconventie tot ontbinding van de huurovereenkomst en ontruiming van het gehuurde per 30 april 2013 toegewezen. [gedaagde] heeft hoger beroep ingesteld van het vonnis van de kantonrechter, maar dit beroep is doorgehaald nadat partijen overeenstemming hadden bereikt over de voorwaarden van intrekking van het hoger beroep.
[gedaagde] heeft het gehuurde met ingang van 30 april 2013 ontruimd.
Het gehuurde is door de Gemeente Hilversum gesloopt.


[gedaagde] vordert – samengevat – veroordeling van de Gemeente Hilversum tot betaling van € 69.291,06 subsidiair tot betaling van € 15.532,13 en meer subsidiair betaling van een bedrag in goede justitie te bepalen vermeerderd met kosten.
[gedaagde] stelt daartoe dat hij na de brand in overleg met De Alliantie, die namens De Gemeente Hilversum optrad, hertelwerkzaamheden heeft laten verrichten aan het gehuurde deels uit eigen middelen en door aanwending van de aan hem uitgekeerde verzekeringspenningen. [gedaagde] stelt zich op het standpunt dat hij niet wist, noch behoorde te weten dat De Gemeente Hilversum de bewoning van het gehuurde niet langer zou toestaan c.q. gedogen. Hij behoefde er geen rekening mee te houden dat, na het uitvoeren van de herstelwerkzaamheden, De Gemeente Hilversum algehele beëindiging van de huurovereenkomst zou nastreven. Indien [gedaagde] ook maar enig vermoeden van het aansturen door De Gemeente Hilversum op een beëindiging van de huurovereenkomst had dan had [gedaagde] die investeringen niet gepleegd. [gedaagde] kon er hooguit rekening mee houden dat het gebruik als woonruimte zou moeten worden beëindigd. Als gevolg van de ontruiming van het gehuurde kan [gedaagde] op geen enkele wijze de gemaakte kosten en investeringen in het gehuurde terug verdienen. [gedaagde] stelt dat De Gemeente Hilversum ongerechtvaardigd is verrijkt ten koste van [gedaagde] dan wel onrechtmatig heeft gehandeld door willens en wetens alle van de verzekering ontvangen penningen te laten aanwenden voor herstelwerkzaamheden aan het gehuurde, welke werkzaamheden door [gedaagde] niet ongedaan konden worden gemaakt en waarvan De Gemeente Hilversum profijt heeft gehad doch in elk geval had kunnen hebben.
Bij verstekvonnis van 9 juli 2014 van de kantonrechter te Almere is De Gemeente Hilversum veroordeeld tot betaling van een bedrag van € 69.291,06 vermeerderd met kosten. Bij dagvaarding van 29 juli 2014 is De Gemeente Hilversum in verzet gegaan van voormeld vonnis.

De Gemeente Hilversum vordert  samengevat – vernietiging van het tussen partijen door de kantonrechter te Almere gewezen verstekvonnis van 9 juli 2014 en alsnog afwijzing van de vorderingen van [gedaagde] met veroordeling in de kosten.
De Gemeente Hilversum bestrijdt dat sprake is van ongerechtvaardigde verrijking. Niet is voldaan aan de eisen die aan een vordering tot ongerechtvaardigde verrijking worden gesteld. De Gemeente Hilversum is niet verrijkt en [gedaagde] is niet verarmd. Onder verwijzing naar jurisprudentie en de parlementaire geschiedenis ten aanzien van artikel 7:216 BW stelt De Gemeente Hilversum dat de verhuurder daadwerkelijk profijt moet hebben gehad van de door de huurder aangebrachte veranderingen. Daarvan is in het onderhavige geval geen sprake. De Gemeente Hilversum heeft geen (hogere) huurpenningen of een hogere koopprijs ontvangen (noch anderszins profijt gehad) als gevolg van de investeringen van [gedaagde]. Het pand is gesloopt, zodat van profijt geen sprake kan zijn. Bovendien was [gedaagde] ook nog eens verplicht het gehuurde na ontbinding op te leveren in de staat waarin hij het gehuurde had aanvaard. Van verarming is ook geen sprake nu [gedaagde] de aan hem uitgekeerde verzekeringsgelden heeft aangewend tot herstel van het gehuurde. Als al sprake zou zijn van verrijking dan geldt dat een vergoeding slechts op zijn plaats is voor zover dit redelijk is te achten. [gedaagde] wist op 1 juli 2011 dat bewoning van het gehuurde niet zou worden toegestaan. Door toch het gehuurde als woonruimte te gaan gebruiken en daartoe investeringen te doen, heeft [gedaagde] de ontbinding en ontruiming over zichzelf afgeroepen. Dat valt dan ook in zijn risicosfeer. Tot slot bestrijdt De Gemeente Hilversum de hoogte en de juistheid van de vordering als onvoldoende onderbouwd.
[gedaagde] voert verweer onder handhaving van zijn stellingen.
Op de stellingen van partijen wordt hierna, voor zover van belang, nader ingegaan.

De Gemeente Hilversum vordert – samengevat na wijziging van eis - veroordeling van [gedaagde] tot betaling van € 29.841,54 en voor het overige nader op te maken bij staat, vermeerderd met rente en kosten.
De Gemeente Hilversum stelt zich op het standpunt dat [gedaagde] misbruik maakt van zijn recht en daarmee onrechtmatig handelt door zijn vordering te baseren op stellingen waarvan hij op voorhand moet begrijpen dat deze geen kans van slagen zullen hebben. De gemeente Hlversum heeft als gevolg van deze procedure onnodig kosten moeten maken bestaande uit interne kosten, advocatenkosten en beslagkosten. Deze kosten komen voor vergoeding in aanmerking.
[gedaagde] voert verweer. Er is geen sprake van onrechtmatig procederen. De gevorderde schade wordt betwist. De opgevoerde kosten zijn onevenredig hoog. Advocatenkosten komen niet voor vergoeding in aanmerking en worden geacht te zijn begrepen in een proceskosten veroordeling. Doordat De Gemeente Hilversum verstek heeft laten gaan, dienen de extra kosten als gevolg daarvan sowieso voor rekening van De Gemeente Hilversum te blijven.
Op de stellingen van partijen wordt hierna, voor zover van belang, nader ingegaan.
De kantonrechter oordeelt als volgt.
De Gemeente Hilversum is tijdig in verzet gekomen van het vonnis van de kantonrechter te Almere van 9 juli 2014, zodat De Gemeente Hilversum in haar vordering kan worden ontvangen.
De kantonrechter staat voor de vraag of De Gemeente Hilversum na beëindiging van de huurovereenkomst met [gedaagde] ongerechtvaardigd is verrijkt door de door [gedaagde] na de brand in het gehuurde gepleegde en achtergebleven investeringen.

Als de huurder afziet van ongedaanmaking van de door hem aangebrachte veranderingen en toevoegingen – omdat hij het resultaat van zijn werkzaamheden niet ongedaan kan maken zonder de gehuurde zaak zodanig te beschadigen dat oplevering in de juiste staat (ook na herstelwerkzaamheden) niet meer mogelijk is, of omdat ongedaanmaking, mede in verband met de daaruit voortvloeiende noodzakelijke herstelwerkzaamheden, een al te kostbare aangelegenheid wordt, of om welke reden dan ook – kan dat voor de verhuurder van de zaak een waardevermeerdering van zijn eigendom opleveren en hem de mogelijkheid bieden om van een volgende huurder een hogere huurprijs te vragen. Lid 3 van art. 7:216 BW kent de huurder in een dergelijke situatie een aanspraak op vergoeding toe, voor zover die past binnen het stramien van art. 6:212 BW (verplichting tot schadevergoeding op grond van ongerechtvaardigde verrijking): als geoorloofde veranderingen en toevoegingen aan het gehuurde bij het einde van de huur niet ongedaan worden gemaakt (terwijl ook geen verplichting tot ongedaanmaking bestond op grond van een afspraak met de verhuurder) kan de huurder een vergoeding vorderen voor zover art. 6:212 BW dat toestaat. De huurder heeft een jegens de verhuurder geldend te maken aanspraak op schadevergoeding ter zake van (geoorloofde) veranderingen die hij bij het einde van de huur niet heeft weggenomen. Art. 7:216 lid 3 BW bepaalt dat de huurder vergoeding van de verhuurder kan vorderen voor zover art. 6:212 BW dat toestaat. Artikel 6:212 lid 1 BW bepaalt:

Nadrukkelijk wordt in de memorie van toelichting bij art. 7:216 BW gesteld dat de verwijzing naar de regels van de ongerechtvaardigde verrijking niet wil zeggen dat er steeds wanneer de veranderingen en toevoegingen niet worden weggenomen, sprake is van ongerechtvaardigde verrijking. Van wezenlijk belang is de in art. 6:212 BW opgenomen maatstaf ‘voor zover dit redelijk is’. Voor een geslaagde vordering tot schadevergoeding uit ongerechtvaardigde verrijking is in ieder geval nodig:
a.	dat sprake is van door de huurder aangebrachte geoorloofde veranderingen en toevoegingen (art. 7:216 lid 3 BW jo. art. 7:215),
b.	die bij het einde van de huurovereenkomst niet ongedaan worden gemaakt (art. 7:216 lid 3 BW),
c.	dat de huurder kosten heeft moeten maken die hij noch heeft kunnen terugverdienen (bijvoorbeeld door afschrijving), noch ook vergoed heeft gekregen als gevolg van overname door de nieuwe huurder (er moet schade zijn aan de zijde van de huurder),
d.	dat het resultaat redelijkerwijs voor de verhuurder een voordeel oplevert waarvan hij daadwerkelijk profijt heeft, bijvoorbeeld de mogelijkheid tot het bedingen van een hogere huur van de nieuwe huurder of kostenbesparing op onderhoud (er moet sprake zijn van verrijking aan de zijde van de verhuurder),
e.	dat het voordeel aan de zijde van de verhuurder ‘ongerechtvaardigd’ is.
De Hoge Raad stelt voorop dat een huurder slechts aanspraak kan maken op een vergoeding op grond van ongerechtvaardigde verrijking voor veranderingen die hij bij het einde van de huur niet heeft weggenomen, indien bijzondere omstandigheden daartoe aanleiding geven.
Daarbij kan volgens de Hoge Raad onder meer van belang zijn:
•	Wat uit de huurovereenkomst of uit nadere afspraken van partijen voortvloeit ten aanzien van het aanbrengen van veranderingen aan het gehuurde; ter zake van  ongeoorloofde veranderingen zal de huurder geen aanspraak op enige vergoeding kunnen maken;
•	In hoeverre de huurder de kosten die hij voor de aangebrachte veranderingen heeft gemaakt, heeft kunnen terugverdienen (of aan een opvolgend huurder in rekening heeft kunnen brengen);
•	In hoeverre deze kosten veranderingen betreffen die inmiddels als afgeschreven kunnen worden beschouwd;
• 	In hoeverre de verhuurder daadwerkelijk profijt van de aangebrachte veranderingen heeft (bijvoorbeeld doordat hij het gehuurde voor een hogere prijs kan verkopen of van een opvolgend huurder een hogere huur kan bedingen). (Zie HR 25 juni 2004, NJ 2005, 338, WR 2004, 278 ([naam]/[naam])

De kantonrechter stelt vast dat niet in geschil is dat [gedaagde] een bedrag van                € 69.291,06 heeft geïnvesteerd in het gehuurde. [gedaagde] heeft van zijn verzekeraar een bedrag van € 34.490,87 vergoed gekregen, zodat [gedaagde] uit eigen middelen nog een bedrag van        € 34.800,19 heeft geïnvesteerd. [gedaagde] heeft met De Gemeente Hilversum overleg gevoerd over de wijze waarop de brandschade moet worden hersteld. Dit vloeit onder meer voort uit het feit dat een deel van het verzekeringsgeld aan De Gemeente Hilversum dan wel de aannemer is gecedeerd.  De kantonrechter gaat er dan ook vanuit dat [gedaagde] met toestemming van de verhuurder veranderingen in het gehuurde heeft aangebracht. Of dit ook geldt voor alle werkzaamheden uitgevoerd ten behoeve van of door [gedaagde] blijft in deze procedure onduidelijk en kan door de kantonrechter onvoldoende worden vastgesteld nu partijen zich daarover onvoldoende hebben uitgelaten.

De kantonrechter stelt vast dat [gedaagde] na het einde van de huurovereenkomst
de (op zijn kosten) aangebrachte veranderingen bij het einde van de huur (grotendeels) niet heeft weggenomen of kunnen wegnemen.

De kantonrechter stelt vast dat [gedaagde] de kosten van deze veranderingen niet (volledig) heeft kunnen terugverdienen, waardoor dus sprake is van een ‘verarming’ aan zijn zijde. Die verarming is naar het oordeel van de kantonrechter overigens niet gelijk aan het door [gedaagde] gevorderde bedrag. De kantonrechter is met De Gemeente Hilversum van oordeel dat het door de verzekering uitgekeerde geld aan [gedaagde] bestemd was als vergoeding van de door de brand veroorzaakte schade met de bedoeling dat bedrag ook daadwerkelijk in het pand te investeren om zo in een situatie te komen te verkeren als voor de brand. Dit betekent dat het bedrag van het uitgekeerde verzekeringsgeld in ieder geval niet kan worden meegenomen ter bepaling van de mate waarin sprake is van verarming aan de zijde van [gedaagde]. Daar doet niet aan af dat [gedaagde] het verzekeringsgeld ook niet had hoeven investeren in het gehuurde. De overige achtergebleven investeringen die uit eigen middelen zijn voldaan vormen naar het oordeel van de kantonrechter voor een groot deel wel een verarming van [gedaagde], hoewel partijen over de hoogte daarvan van mening verschillen. Als een huurder zijn verarming ten gevolge van de gedane investeringen had kunnen voorkomen dan geldt geen vergoedingsplicht. In dit licht is het debat tussen partijen over de woonbestemming van het gehuurde van belang. De kantonrechter is van oordeel dat [gedaagde] zich ten onrechte op het standpunt stelt dat hij indien hij ook maar enigszins kon vermoeden dat De Gemeente Hilversum zou aansturen op een beëindiging van de huurovereenkomst en ontruiming hij bedoelde investeringen niet had gedaan. [gedaagde] wist dat hij het atelier niet als woonruimte mocht gebruiken. Daarover is hij reeds in 1997 door De Gemeente Hilversum  aangeschreven. [gedaagde] heeft zich als gevolg van de toen gemaakte afspraken laten uitschrijven. Feitelijk is [gedaagde] het atelier steeds als woonruimte blijven gebruiken, hetgeen blijkt uit de overgelegde aantekeningen van de griffier bij de comparitie van partijen van     19 april 2012 in de ontbindingsprocedure. Nadat brand was ontstaan in het gehuurde heeft De Gemeente Hilversum bij brief van 1 juli 2011 nog eens uitdrukkelijk gewezen op de bestemmingsbepaling in de huurovereenkomst onder de mededeling dat bij gebruik als woonruimte de gemeente zich zou beraden over een mogelijke ontbinding. Bij brief van 22 juli 2011 aan de gemachtigde van [gedaagde] is expliciet ontbinding van de huurovereenkomst in het vooruitzicht gesteld indien het atelier tevens als woonruimte zou worden gebruikt. [gedaagde] wist derhalve dat de gemeente Hilversum niet instemde met bewoning van het gehuurde. Bij voormelde brief van 1 juli 2011 is [gedaagde] nota bene in de gelegenheid gesteld om binnen drie maanden na dagtekening de woonsituatie te beëindigen. Door dat niet te doen heeft [gedaagde] de ontbinding, welke bij vonnis van de kantonrechter te Almere van 31 oktober 2012 is uitgesproken, over zich zelf afgeroepen. Het komt voor rekening en risico van [gedaagde] dat hij na de brand naast de verzekeringspenningen meer heeft besteed aan het gehuurde, waaronder de aanleg van een badkamer en keuken. De kantonrechter is dan ook van oordeel dat, wat er ook zij van de hoogte van de verarming van [gedaagde], die verarming op grond van het bovenstaande redelijkerwijze niet kan worden toegerekend aan de Gemeente Hilversum.

De kantonrechter stelt vast dat De Gemeente Hilversum na einde van de huurovereenkomst als gevolg van de aangebrachte veranderingen is verrijkt, doordat een deel van de gedane investeringen (bijvoorbeeld badkamer, keuken etc) door natrekking eigendom is geworden. Dit betekent overigens nog niet dat aangenomen moet worden dat De Gemeente Hilversum

De kantonrechter is verder van oordeel dat het handelen van De Gemeente Hilversum ook niet als onrechtmatig kan worden gekwalificeerd. Zoals hierboven reeds overwogen is het [gedaagde] geweest die in strijd met de bestemming het gehuurde ondanks nadrukkelijke waarschuwingen van de kant van de gemeente is blijven gebruiken als woonruimte. Onjuist is de stelling van [gedaagde] dat hij mocht verwachten dat alleen aan de woonbestemming door de gemeente een einde zou worden gemaakt met instandlating van de huurovereenkomst ten aanzien van het atelier. Een en ander vindt zijn voldoende weerlegging in de correspondentie van 1 juli 2011 en 22 juli 2011 als hierboven aangehaald.

De kantonrechter is van oordeel dat het verstekvonnis niet in stand kan blijven. De vordering uit ongerechtvaardigde verrijking dient te worden afgewezen op grond van het feit dat de verarming van [gedaagde] voor zijn rekening en risico dient te blijven, terwijl ook niet is gebleken dat de gemeente Hilversum daadwerkelijk profijt heeft verkregen van de door [gedaagde] gedane investeringen. Het verstekvonnis zal worden vernietigd. [gedaagde] zal als de in het ongelijk gestelde partij in de proceskosten in conventie worden veroordeeld.

De kantonrechter oordeelt als volgt.
De Gemeente Hilversum vordert betaling van de door haar gemaakte interne kosten en advocatenkosten. Zij stelt daartoe dat in het onderhavig geval sprake is van onrechtmatig procederen nu de vordering van [gedaagde] in conventie gebaseerd is op stellingen waarvan [gedaagde] op voorhand moest begrijpen dat deze geen kans van slagen hebben. De Gemeente Hilversum verwijst onder meer naar het vonnis van de kantonrechter te Almere waarin al in de kern zou zijn beslist op de vraag of het redelijk is dat [gedaagde] niet in de gelegenheid is gesteld om zijn investeringen terug te verdienen. De kantonrechter is van oordeel dat dat vonnis ziet op de beëindiging van de huurovereenkomst en niet ziet op een vordering tot (terug)betaling van gedane investeringen. Over de vraag of sprake kan zijn van ongerechtvaardigde verrijking dan wel onrechtmatige daad van de kant van de gemeente Hilversum heeft de kantonrechter zich in dat vonnis niet (expliciet) uitgelaten. Aldus kan niet worden aangenomen dat [gedaagde] door het entameren van onderhavige procedure een oordeel tracht te verkrijgen over een rechtsvraag die al zou zijn beslecht in een eerdere procedure.
Ten aanzien van het presenteren van een onverdedigbaar standpunt is het volgende van belang.  Het dient zich als enigszins vanzelfsprekend aan dat partijen in de burgerrechtelijke procedure niet meteen ontoelaatbaar handelen als zij standpunten betrekken of verdedigen die als niet of nauwelijks verdedigbaar moeten worden beoordeeld. De dagelijkse ervaring in de procespraktijk laat zien dat dat in menig burgerrechtelijk geschil gebeurt: er worden standpunten betrokken die al op de voorhand als weinig plausibel voorkomen, en die tenslotte ook niet aanvaardbaar blijken te zijn. Een opstelling volgens het zojuist beschreven patroon, levert geen ontoelaatbaar handelen op. Over de merites van zijn zaak, en over de beste manier om die zaak in een procedure naar voren te brengen kan men nu eenmaal gemakkelijk verschillend denken. Al daarom moet aanvaard worden dat partijen en hun raadslieden in dit opzicht een ruime beoordelingsmarge (moeten) hebben. Ware dat anders dan zou, op principieel niveau, de verdediging van zaken in rechte te zeer worden belemmerd of bemoeilijkt. Partijen zijn wel gehouden de voor de van de rechter gevraagde beslissing van belang zijnde feiten volledig en naar waarheid aan te voeren (vastgelegd in art. 21 Rv.).
Weliswaar moet worden aangenomen dat [gedaagde] ten aanzien van het begrip “profijt”  een onjuist in strijd met de geldende jurisprudentie standpunt heeft gehanteerd door te verdedigen dat van profijt ook sprake is indien uitgegaan wordt van “profijt kunnen hebben”, maar dat maakt de procedure nog niet onrechtmatig. De rechter wordt de vraag nog eens voorgelegd onder welke criteria sprake kan zijn van ongerechtvaardigde verrijking. Een dergelijk debat kan van belang zijn voor de rechtsvorming. Ook de stelling dat De Gemeente Hilversum is verrijkt, is in het licht van deze procedure niet onjuist. De kantonrechter heeft immers in conventie geoordeeld dat van een verrijking door natrekking sprake was, maar dat deze verrijking niet ongerechtvaardigd is nu de gemeente daarvan geen daadwerkelijk profijt heeft ondervonden. De kantonrechter is voorst van oordeel dat de standpunten van [gedaagde] ten aanzien van de bestemming van het atelier mede gebruikt als woonruimte moet worden bezien in de tussen partijen bestaande onderlinge rechtsverhouding. Dat die stellingen niet door de kantonrechter zijn aanvaard, maakt de procedure niet onrechtmatig.
De gemaakte advocatenkosten maken onderdeel uit van een proceskostenveroordeling. Onvoldoende is gesteld op grond waarvan alsdan de advocatenkosten toch zouden moeten worden vergoed.
De vordering zal dan ook worden afgewezen. De Gemeente Hilversum zal in de proceskosten in reconventie worden veroordeeld.
De kantonrechter
In conventie
vernietigt het verstekvonnis van 9 juli 2014 en, opnieuw rechtdoende, wijst de vordering van [gedaagde] af;
veroordeelt [gedaagde] in de kosten van de verzetprocedure (in conventie) met uitzondering van de kosten van de verzetdagvaarding aan de zijde van De Gemeente Hilversum, tot de uitspraak van dit vonnis begroot op € 1.800,00 aan salaris gemachtigde;
in reconventie
wijst de vordering van De Gemeente Hilversum af;
veroordeelt de Gemeente Hilversum in de kosten van het geding (in reconventie), tot op heden aan de zijde van [gedaagde] begroot op € 900,00 voor salaris gemachtigde;
verklaart dit vonnis uitvoerbaar bij voorraad.
Dit vonnis is gewezen door mr. R.M. Berendsen en in het openbaar uitgesproken op 18 februari 2015.
"
ECLI_NL_RBMAA_2003_AF5831.xml|False|"-
Vonnis	:12 maart 2003
Zaaknummer	: 69855 / HA ZA 01-1018
De rechtbank te Maastricht, enkelvoudige kamer, belast met de behandeling van burgerlijke zaken, heeft het navolgende vonnis gewezen in de zaak van:
de besloten vennootschap met beperkte aansprakelijkheid STAAL- EN ALUMINIUMBOUW [E.] B.V.,
gevestigd te Vaals,
eiseres in conventie, gedaagde in reconventie,
procureur mr. D.J.H. Boonen;
tegen:
de besloten vennootschap met beperkte aansprakelijkheid [S.] SERVICEDIENST B.V.,
gevestigd te Heerlen,
gedaagde in conventie, eiseres in reconventie,
procureur mr. W.J. Dols.
1. Het verloop van de procedure
Eiseres in conventie, gedaagde in reconventie, hierna te noemen ""[E.]"", heeft bij naar de dagvaarding verwijzende conclusie van eis gesteld en geconcludeerd voor eis overeenkomstig de inhoud van die dagvaarding. Bij conclusie van eis zijn tien producties overgelegd. Gedaagde in conventie, eiseres in reconventie hierna te noemen ""[S.]"", heeft daarna onder het overleggen van twaalf producties geantwoord in conventie en geconcludeerd voor eis in reconventie.
[Partij E. ] heeft daarop geantwoord in reconventie, zulks onder overlegging van acht producties, waarbij de eis is verminderd.
Op de voet van artikel 131 van het Wetboek van Burgerlijke Rechtsvordering is een comparitie na antwoord gelast. Van het verhandelde ter comparitie is een proces-verbaal opgemaakt, dat zich bij de stukken bevindt.
Vervolgens heeft [Partij E. ] gerepliceerd in conventie, waarbij nog twee producties zijn overgelegd. [Partij S. ] heeft geconcludeerd voor dupliek in conventie en repliek in reconventie, waarbij zij tien producties in de procedure heeft gebracht.
Daarop heeft [Partij E. ] nog een conclusie van dupliek in reconventie genomen.
Ten slotte hebben partijen vonnis gevraagd op het rechtbankdossier. De uitspraak van het vonnis is nader  bepaald op heden.
2. Het geschil
2.1 Feiten
2.1.1 Op 22 september 1999 is een aannemingsovereenkomst gesloten tussen [Partij E. ] en [Partij S. ] inzake het leveren en monteren door [Partij E. ] van de staalconstructie van een bedrijfspand tbv [Partij S. ], voor de aanneemsom van €Euro 139.449,54 (f 306.789,-) excl. BTW.
2.1.2 In de overeenkomst is bepaald dat de laatste termijn van 10% van de aanneemsom betaald zal worden na oplevering. Deze laatste termijn ad f 36.507,89 is door [Partij E. ] op 4 januari 2001 gefactureerd (fact. nr. 01.001) en niet door [Partij S. ] voldaan.
2.1.3 Tevens heeft [Partij E. ] op 31 mei 2000 een factuur met nummer 00105 verzonden inzake het aanbrengen van tien poortstrips en op 28 november 2000 een factuur met nummer 00195 inzake meerkosten van gelaagd glas, welke facturen niet zijn voldaan. [Partij S. ] is hiervoor in gebreke gesteld respectievelijk met ingang van 1-7-2000 en 29 -12-2000. Met betrekking tot het gelaagde glas zijn partijen overeengekomen de meerprijs voor het glas in gelaagde uitvoering ad f 13.000,- te delen. [Partij S. ] heeft onder het door haar voor accoord getekende voorstel van [Partij E. ] geschreven: ""onder voorbehoud accoord"".  ""sinds werkbespreking met dhr. Feyen door u niets meer uitgevoerd ondanks uw toezeggingen"".
2.1.4 Op 11 januari 2001 heeft [Partij E. ] schriftelijk aan [Partij S. ] gemeld dat zij haar eventueel nog uit de oplevering voortvloeiende verplichtingen opschort tot betaling van de onder 2.1.3 vermelde facturen.
2.1.5 Op 12 januari 2001 heeft [Partij S. ] schriftelijk aan [Partij E. ] gemeld dat er nog geen oplevering heeft plaatsgevonden, dat zij zal over gaan tot opmaken van een lijst bevattende een opsomming van de gebreken teneinde deze door een derde te laten repareren en de vermelde facturen niet zal voldoen.
2.1.4 De planning was dat het pand eind 1999 ""gereed zou zijn voor montage van de puien"". Wegens vertraging in de bouw is (een deel van) het bedrijfspand eind 2000 door [Partij S. ] in gebruik genomen.
2.1.5 Op de overeenkomst zijn van toepassing de Algemene Voorwaarden uitgegeven door de Metaalunie van 1-1-1993, verder te noemen de Metaalunievoorwaarden, welke door beide partijen worden gehanteerd. Hierin staan onder meer de volgende voorwaarden geformuleerd:
Artikel 12 lid 1 sub c: Het werk wordt als opgeleverd beschouwd bij ingebruikneming van het werk door opdrachtgever, met dien verstande dat door de ingebruikneming van een gedeelte van het werk dat gedeelte als opgeleverd wordt beschouwd.
Artikel 12 lid 2: Kleine gebreken welke kunnen worden hersteld binnen 30 dagen na oplevering zullen de oplevering niet in de weg staan.
Artikel 12 lid 3: Bij onthouding van goedkeuring aan het werk welke de oplevering in de weg staat, is opdrachtgever verplicht hiervan schriftelijk mededeling te doen aan opdrachtnemer onder opgave van redenen.
Artikel 13 lid 1: Opdrachtnemer is slechts aansprakelijk voor schade geleden door opdrachtgever, die het rechtstreeks en uitsluitend gevolg is van een aan opdrachtnemer toe re rekenen tekortkoming met dien verstande dat voor vergoeding alleen in aanmerking komt die schade waartegen opdrachtnemer verzekerd is, dan wel redelijkerwijs, gezien de in de branche geldende gebruiken, verzekerd had behoren te zijn. Daarbij moeten de volgende beperkingen in acht worden genomen:
a. niet voor vergoeding in aanmerking komt bedrijfsschade (bedrijfsstoring, liggelden en andere onkosten, derving van inkomsten en dergelijke) door welke oorzaak ook ontstaan. Opdrachtgever dient zich desgewenst tegen deze schade te verzekeren.
b. Opdrachtnemer is niet aansprakelijk voor schade (welke ook) die door of tijdens de uitvoering van het werk of de montage van geleverde zaken of installaties wordt toegebracht aan zaken waaraan wordt gewerkt of aan zaken welke zich bevinden in de nabijheid van de plaats waar gewerkt wordt, tenzij en voor zover opdrachtnemer daarvoor verzekerd is.
c. Voor schade veroorzaakt door opzet of grove schuld van hulppersonen is opdrachtnemer niet aansprakelijk.
d. De door opdrachtnemer te vergoeden schade zal gematigd worden indien de door opdrachtgever te betalen prijs gering is in verhouding tot de omvang van de door opdrachtgever geleden schade.
2.1.6 Bij de bouw waren verschillende disciplines betrokken, waarover [Partij S. ] de bouwdirectie heeft gevoerd.
2.1.7 Het (mede door)  [Partij E. ] gebouwde bedrijfspand van [Partij S. ] is door natrekking eigendom van [Partij S. ] Holding B.V..
2.2 De stellingen van [Partij E. ]
2.2.1 [Partij E. ] stelt dat het bedrijfspand is opgeleverd en daarmee aan de voorwaarde tot betaling van de laatste termijn is voldaan.
Zij beroept zich hierbij allereerst op artikel 12.1 sub c. van de Metaalunie voorwaarden en het feit dat het pand vanaf eind 2000 door [Partij S. ] in gebruik is genomen en [Partij S. ] daarbij geen voorbehoud heeft gemaakt.
De reparatie van eventueel bij oplevering bestaande, door [Partij S. ] gesignaleerde en/of nog door [Partij S. ] te signaleren gebreken is door [Partij E. ] schriftelijk d.d. 11 januari 2001 opgeschort tot de betaling van de opeisbare facturen 00105 en 00195, waardoor zij niet in verzuim is en [Partij S. ] niet bevoegd is om haar betalingen op te schorten.
[Partij E. ] betwist de stelling van [Partij S. ], dat er sprake is van 31 gebreken die aan oplevering in de weg staan. Zij is van mening dat als er al gebreken waren ten tijde van de oplevering, deze dermate klein van omvang waren dat artikel 12.2 van de Metaalunievoorwaarden van toepassing was.
2.2.2 [Partij E. ] stelt dat voor zover er al gebreken zijn, [Partij S. ] niet tijdig heeft gereclameerd, nu [Partij E. ] [Partij S. ] reeds bij brief van 11 januari 2001 heeft uitgenodigd ""opleveringspunten"" aan haar door te geven terwijl [Partij S. ] eerst op 6 maart 2001 een lijst met gebreken heeft overgelegd. Op dat moment was het voor [Partij E. ] niet meer mogelijk om vast te stellen of deze gebreken ten tijde van de oplevering bestonden c.q. door wie deze gebreken waren veroorzaakt.
2.2.3 [Partij E. ] stelt dat mondeling opdracht is verstrekt door dhr. [Partij S. ] Sr. tot het aanbrengen van 10 poortstrips. Omdat deze speciale voorzieningen op de tekening behorende bij de overeenkomst niet zijn aangegeven, maar door een door [Partij S. ] goedgekeurde wijziging van de plannen noodzakelijk is geworden, betreft dit additionele werkzaamheden.
2.2.4 Tussen [Partij E. ] en [Partij S. ] is discussie ontstaan over de vraag of het aanbrengen van gelaagd glas in de gevelpuien al dan niet onder de opdracht viel. Hierover is tussen partijen de afspraak gemaakt dat beiden de helft van de kosten ad f 13.000,- zullen dragen. [Partij S. ] heeft weliswaar een voorbehoud bij dit akkoord gemaakt maar heeft dit niet gespecificeerd, zodat de voorwaarde niet is ingetreden. Naar de mening van [Partij E. ]  is [Partij S. ] ingevolge het akkoord f 6.500,- aan haar verschuldigd.
2.3 De vordering in conventie
Op grond van bovenstaande vordert [Partij E. ]:
- betaling van de laatste termijn van een aannemingsovereenkomst ad f 36.507,89 nu het gebouw is
opgeleverd;
- betaling factuur inzake additioneel werk (poortstrips) ad f 11.327,- (incl. BTW);
- betaling factuur inzake meerwerk (gelaagd glas in plaats van normaal glas) ad f 7.637,50;
- betaling van de contractuele rente van 10% over deze bedragen vanaf respectievelijk 5 februari 2001, 1 juli
2000 en 29 december 2000;
- buitengerechtelijke kosten, in conclusie van antwoord in reconventie verlaagd tot Euro 1.966,51, te
vermeerderen met de wettelijke rente daarover vanaf de dag der dagvaarding (3 oktober 2001).
2.4 De stellingen van eiser en de vordering in reconventie
2.4.1 [Partij S. ] stelt dat [Partij E. ] wanprestatie heeft gepleegd aangezien het pand 31 door haar genoemde gebreken vertoont en vanwege de te late oplevering.
2.4.2 [Partij S. ] vordert in reconventie [Partij E. ] te veroordelen tot:
- herstel van de gebreken subsidiair tot betaling van een bedrag ad €Euro 33.587,52 te vermeerderen met
BTW en de wettelijke rente vanaf de dag van de indiening van de reconventionele vordering (24 januari
2001) tot de dag der algehele voldoening;
- betaling van een bedrag ad €Euro 95.295,- ter zake de waardevermindering van het gebouw vanaf 24
januari 2001 tot de dag der algehele voldoening;
- betaling van een bedrag ad €Euro 20.454,54 te vermeerderen met BTW ter zake stagnatieschade te
vermeerderen met de wettelijke rente vanaf de dag van de indiening van de reconventionele vordering (24
januari 2001) tot aan de dag der algehele voldoening;
- betaling van een bedrag ad €Euro 2.643,32 ter zake de kosten van de vaststelling van de schade
vermeerderd met de wettelijke rente vanaf 24 januari 2001 tot de dag der algehele voldoening.
2.5 In conventie en in reconventie
2.5.1 [Partij S. ] stelt dat [Partij E. ] niet ontvankelijk is in haar vordering aangezien de overeenkomst tussen partijen d.d. 22 september 1999 is gesloten met [Partij S. ] Holding B.V., die ook eigenaar is van het gebouw. Zij doet dit beroep enkel voor zover [Partij E. ] er niet mee instemt dat [Partij S. ] Holding B.V. verweer voert in conventie c.q. een reconventionele vordering instelt in de plaats van [Partij S. ] Servicedienst BV. Dit om redenen van  proces-economie; anders zou [Partij S. ] Holding B.V. een aparte procedure moeten instellen ter verkrijging van vergoeding van de schade ten gevolge van de gemiste huurpenningen.
2.5.2. [Partij E. ] betwist dat [Partij S. ] Holding BV partij is bij de hoofdovereenkomst van 22 september 1999, bij de opdracht tot het aanbrengen van de poortstrips en bij het akkoord inzake het gelaagde glas. Ter onderbouwing van deze betwising stelt zij dat de hoofdovereenkomst is ondertekend met ""[Partij S. ] Servicedienst BV"", de correspondentie is gevoerd op briefpapier van [Partij S. ] Servicedienst BV en daarmee is ondertekend. Ook is correspondentie aan [Partij S. ] door [Partij E. ] altijd geadresseerd aan ""[X&Y] [Partij S. ] B.V."" waarbij nimmer door [Partij S. ] is aangegeven dat dit niet juist was en ""[Partij S. ] Holding B.V."" zou moeten zijn.
2.6 Verweren in conventie
2.6.1 [Partij S. ] verweert zich tegen de verplichting tot betaling van alle drie facturen door zich te beroepen op haar opschortingsrecht (art. 6:262 BW), nu [Partij E. ] een opeisbare verplichting jegens haar heeft, te weten de oplevering van het pand, welke zij niet juist is nagekomen aangezien het pand bij oplevering 31 gebreken vertoonde.
Deze gebreken zijn als volgt gespecificeerd:
1.  de stuitnokken ontbreken;
2.  de dakliggers zijn niet gezeegd;
3.  de op de tekening aangegeven windverbanden zijn niet aangebracht;
4.  de tussenversteviging van de kraanbaan met eindschotten is niet aangebracht;
5.  veertien remverbanden en zestien afstandhouders ontbreken;
6.  de montageplaat tussen motor en lager, waarvoor een toeslag in rekening is gebracht, is niet
aangebracht;
7.  De kozijnen van de 1e en 2e loopdeur zijn niet vastgemonteerd;
8.  geen goede maatvoering kraanbaan waardoor de verbreding van de kraanbaan niet is afgewerkt;
9.  de kraanbaan is vastgelast in plaats van gemonteerd met bouten;
10.een tiental deurbeschermers is nooit gemonteerd;
11.de raamkozijnen zijn niet met kit afgewerkt
12.bij diverse ruiten ontbreekt montagerubber
13.er zijn geplande kolommen niet geplaatst, wat minderwerk oplevert dat moet worden verrekend;
14.conserveringsverfwerk is slecht aangebracht;
15.hoekprofielen niet tijdig aangebracht, wat minderwerk is en moet worden verrekend;
16.windverbanden en dragers zeer gebrekkig aangebracht;
17.waterlekkage, door [Partij S. ] zelf verholpen;
18.windverbanden boven het dak niet door [Partij E. ] vastgezet, door [Partij S. ] zelf gedaan;
19.verbindingen windverbanden niet goed vastgeschroefd, moeten worden gecontroleerd en hersteld;
20.kruisverbanden van het windverband onder het dak niet goed vastgezet;
21.Naar de rechtbank begrijpt gelet op de verwijzing naar foto 19 wordt gedoeld op het feit dat de
bovenliggende balken nog moesten worden vastgezet;
22.Uit de verwijzing naar foto 16 begrijpt de rechtbank dat wordt gedoeld op de montage van het
kruisverband, de aanwezigheid van overbodige en verkeerde gaten, het leggen en later bijlassen van
een kruisverband, het ontbreken van afwerking en smerige balken;
23.kozijnen foutief en slordig gemonteerd, niet afgekit, niet sluitend;
24.afdekplaten zeer slecht aangebracht, waardoor tocht en lekkage ontstond;
25.de ondersteuningsplaat aan de onderzijde van de regendorpel is niet gemonteerd;
26.er zijn twee grote ruiten gebroken die door [Partij E. ] hersteld dienen te worden;
27.bij de montage van de kozijnen zijn diverse lijsten ingedeukt;
28.afdekrubbers tussen montageprofiel en ruiten zijn niet goed bevestigd;
29.het slot van de deur bij de hoofdingang zou worden vervangen, wat nog niet is gebeurd;
30.door het onvoldoende vastmonteren ontstaan spanningen in de constructie, waardoor harde klappen
hoorbaar zijn;
31.aanrijbeveiliging waarvoor [Partij S. ] een factuur ad €Euro 2.059,36 heeft betaald, is niet aangebracht.
2.6.2 [Partij S. ] betwist dat zou zijn opgeleverd aangezien zij het werk niet heeft goedgekeurd, hetgeen zij op 12 januari 2001 schriftelijk aan [Partij E. ] heeft gemeld. Ook had zij al op 2 maart 2000 geklaagd en op 11 september 2000 laten weten dat het werk niet gereed was, waarmee volgens haar voldaan is aan artikel 12.3 van de algemene voorwaarden.
Het pand kan niet als opgeleverd worden beschouwd wegens de ingebruikname, nu eind 2000 alleen de werkplaats in gebruik is genomen en de kantoorruimte pas in de zomer van 2001. Bovendien was deze ingebruikname noodgedwongen, doordat de verhuurder van het tot de zomer van 2001 gebruikte kantoorpand de huurovereenkomst beëindigde.
2.6.3 [Partij S. ] betwist de vordering tot betaling van factuur 00195 inzake het aanbrengen van de poortstrips omdat de poortstrips op de tekening stonden en dus onder de overeenkomst vallen en zij naar haar mening geen opdracht heeft gegeven tot het aanbrengen hiervan.
2.6.4 Volgens [Partij S. ] is zij geen betaling verschuldigd van de factuur nr. 00105, aangezien het aanbrengen van gelaagd glas was opgenomen in de overeenkomst van opdracht, zodat het geen meerwerk betreft. De afspraak tot kostendeling was een voorwaardelijke overeenkomst, onder het voorbehoud  van de uitvoering van een toezegging aan [Partij S. ], te weten een vlotte voltooiing van het werk. Nu deze toezegging niet is nagekomen is de voorwaarde ingetreden en is [Partij S. ] niet gehouden de overeenkomst na te komen.

2.7 Verweren in reconventie
2.7.1 [Partij E. ] betwist haar aansprakelijkheid voor de schade door zich te beroepen op de exoneratieclausule van artikel 13 lid 1 van de Metaalunievoorwaarden. Nu zij niet is verzekerd voor gevorderde schade met uitzondering van glasschade, noch dit zou behoren te zijn is [Partij E. ] niet aansprakelijk voor schade. De toepassing van deze clausule is niet in strijd met de redelijkheid en de billijkheid, zoals [Partij S. ] stelt, omdat [Partij S. ] deze algemene voorwaarden zelf ook hanteert.
2.7.2 [Partij E. ] betwist eveneens dat zij toerekenbaar te kort is gekomen in de nakoming van haar verplichting. Ten eerste omdat zij niet in verzuim was aangezien zij haar verplichtingen had opgeschort totdat [Partij S. ] de facturen inzake het additionele werk en het meerwerk zou voldoen. Ten tweede was zij niet in verzuim doordat er naar haar mening was opgeleverd.
2.7.3 De stagnatie in de bouw is volgens [Partij E. ] niet aan haar maar aan [Partij S. ] zelf toerekenbaar, nu zij op ondeskundige wijze de bouwdirectie over de verschillende bouwdisciplines voerde, waardoor vertraging ontstond. Andere aan [Partij S. ] te wijten oorzaken van de vertraging waren:
- het feit dat het bouwterrein niet verhard was, zoals afgesproken, waardoor de werkzaamheden niet op de
geplande tijd en wijze konden worden uitgevoerd;
- de uitvoering van meerwerk dat op verzoek van de opdrachtgever werd uitgevoerd;
- het feit het werk moest worden stilgelegd wegens het niet tijdig betalen van facturen door de
opdrachtgever.
2.7.4 De schade in de vorm van de 31 genoemde gebreken wordt door [Partij E. ] gemotiveerd en per gesteld gebrek betwist.
2.7.5 Met betrekking tot de derving van huurpenningen betwist [Partij E. ] dat er sprake is van schade van [Partij S. ] Servicedienst B.V., aangezien deze geen eigenaar van het pand is en dus ook geen huurpenningen kan derven.
3. Beoordeling
In conventie en in reconventie
3.1 De rechtbank is van oordeel dat de aannemingsovereenkomst is gesloten tussen [Partij S. ] Servicedienst B.V. en [Partij E. ]. De overeenkomst is immers getekend door [Partij S. ] Servicedienst B.V., de brieven d.d. 2 maart 2000, 11 september 2000 en 12 januari 2001 van [Partij S. ] aan [Partij E. ] zijn verstuurd op briefpapier van [Partij S. ] Servicedienst  B.V. en zijn ondertekend met deze naam.
Nu [Partij E. ] slechts [X&Y] [Partij S. ] Servicedienst B.V. heeft gedagvaard kan in conventie slechts door haar verweer worden gevoerd en in reconventie slechts door haar vorderingen worden ingesteld. Dit betekent dat de reconventionele vorderingen die niet aan [X&Y] [Partij S. ] Servicedienst B.V. toekomen, worden afgewezen. Het betreft hier de vorderingen ter zake de waardevermindering van het gebouw en de stagnatieschade bestaande uit de gederfde huurpenningen. Ter zake de waardevermindering is immers gesteld dat deze betrekking heeft op de waardevermindering bij onderhandse verkoop terwijl [Partij S. ] Service B.V. niet in de postie verkeert of heeft verkeerd om het pand te verkopen terwijl zij het pand evenmin als eigenaar zou verhuren.
3.2 Tussen partijen staat vast dat de Metaalunievoorwaarden van toepassing zijn en dat in artikel 12.1 lid c. is bepaald dat een werk als opgeleverd wordt beschouwd als het in gebruik is genomen.
De ingebruikname van het pand eind 2000, zoals gesteld door [Partij E. ], wordt door [Partij S. ] op zich niet betwist. Zij voert echter aan dat op dat moment alleen de werkplaats in gebruik is genomen en de overige ruimten eerst in de zomer 2001, welke stelling door haar op generlei wijze wordt onderbouwd. Nu [Partij S. ] ter zake niet heeft voldaan aan haar stelplicht zal de rechtbank aan deze stelling voorbijgaan.
De rechtbank merkt verder op dat zo de stelling van [Partij S. ] al waar zou zijn, de hoeveelheid vierkante meters van het beweerdelijk niet gebruikte deel (273 m2) in verhouding tot het wel gebruikte deel (de oppervlakte van de werkplaats bedraagt 594 m2, die van toilet en wasruimten 50 m2 en magazijnen van 84 en 53 m2, in totaal 781 m2) zeer gering is en [Partij S. ] jegens [Partij E. ] geen enkel voorbehoud heeft gemaakt bij de ingebruikname met betrekking tot de oplevering.
De rechtbank is aldus van oordeel dat het pand eind 2000 door [Partij E. ] is opgeleverd.
3.3 Met de oplevering ontstaat de betalingsverplichting van [Partij S. ], die zich hiertegen verweert met de stelling dat [Partij E. ] geen deugdelijk werk heeft geleverd en het pand tengevolge daarvan 31 gebreken vertoont. De beantwoording van de vraag of het gebouw deze gebreken vertoont kan, naar het oordeel van de rechtbank, het beste geschieden door een deskundige. Nu beide partijen ter comparitie de wens hebben uitgesproken om als deskundige ir. F.A. Van de Kant te benoemen voor de beoordeling van de door [Partij S. ] benoemde gebreken en de toerekenbaarheid daarvan en nu partijen zich bij akte hebben uitgelaten over de aan deze deskundige te stellen vragen, zal de rechtbank deze deskundige benoemen ter beantwoording van de hierna gestelde vragen.
De kosten van de te benoemen deskundige dienen door [Partij S. ] te worden voorgeschoten, nu zij stelt dat er gebrekkig is gebouwd.
3.4. Ingevolge artikel 6:89 BW kan [Partij S. ] alleen een beroep doen op een gebrek in de prestatie van [Partij E. ] ingeval zij binnen bekwame tijd nadat zij het gebrek redelijkerwijze had moeten ontdekken, heeft gereclameerd. Nu is vastgesteld dat eind 2000 is opgeleverd had [Partij S. ] op dat moment de gebreken die ten tijde van de oplevering bestonden, redelijkerwijs kunnen ontdekken en hierover kunnen klagen.
De rechtbank gaat voorbij aan de stelling van [Partij S. ] dat zij reeds op 2 maart 2000 en op 11 september 2000 heeft geklaagd over de uitvoering van het werk, nu in de fase waarin de bouw op dat moment verkeerde nog niets kon worden gezegd over gebreken bij oplevering en neemt als uitgangspunt dat, zoals door [Partij E. ] is gesteld en door [Partij S. ] onvoldoende gemotiveerd is betwist, eerst op 6 maart 2001 een gespecificeerde lijst van gebreken is overgelegd.
Voor de beantwoording van de vraag of een op 6 maart 2001 ontvangen klacht ""tijdig"" is terwijl de gebreken waarover is geklaagd zich bevinden in een in elk geval in december 2000 in gebruik genomen ruimte, is naar het oordeel van de rechtbank bepalend wanneer het gebrek redelijkerwijs ontdekt had moeten worden, hetgeen afhankelijk is van de aard en de kenbaarheid van de gebreken. De rechtbank zal deswege de in 3.3. genoemde deskundige verzoeken om per gebrek aan te geven binnen welke termijn na oplevering het gebrek redelijkerwijs ontdekt had moeten worden.
3.5 [Partij E. ] stelt dat het aanbrengen van de 10 poortstrips niet in de oorspronkelijke overeenkomst was opgenomen en er een meerwerk overeenkomst tot het aanbrengen van de poortstrips tot stand is gekomen, hetgeen door [Partij S. ] wordt betwist. Daarom zal [Partij E. ], mede gelet op haar aanbod hiertoe, worden toegelaten tot het bewijs van deze stelling.
3.6 Ten aanzien van het door [Partij E. ] gevorderde bedrag van f 6.500,- voor het gelaagde glas heeft [Partij S. ] gesteld dat zij bij de overeenkomst ter zake een voorbehoud heeft gemaakt. De inhoud van dit voorbehoud blijkt onvoldoende duidelijk uit productie 7, bij eis overgelegd.
Daar waar [Partij S. ] vervolgens stelt dat zij bij deze overeenkomst het voorbehoud wenste te maken dat [Partij E. ] haar afspraken zou nakomen, heeft [Partij S. ] onvoldoende concreet gesteld welke afspraken zij precies op het oog had en of [Partij E. ] dat ook zo heeft begrepen. Dit deel van de vordering ligt dan ook voor toewijzing gereed.

3.7 [Partij S. ] is van mening dat artikel 13 lid 1 van de Metaalunievoorwaarden, waarop [Partij E. ] zich beroept als verweer op aansprakelijkheidstelling door [Partij S. ], in strijd is met de redelijkheid en de billijkheid. Nu het hier algemene voorwaarden betreft die [Partij S. ] zelf ook hanteert jegens derden kan zij in gevolge artikel 6:235 lid 3 BW geen beroep doen op de onredelijk bezwarendheid van de clausule en is de clausule onverkort van toepassing.
3.8 Onder de schade in de zin van artikel 13.1 van de Metaalunie voorwaarden kan ingevolge de in het onderhavige artikel geformuleerde beperkingen, niet worden verstaan de schade ten gevolge van het niet uitvoeren van (een deel van) een overeenkomst of de schade ten gevolge van herstelwerkzaamheden nodig door het foutief uitvoeren van de overeenkomst, zodat de aansprakelijkheid voor deze schade naar het oordeel van de rechtbank niet door dit artikel wordt uitgesloten.
3.9 In afwachting van het deskundigenrapport en de bewijslevering houdt de rechtbank iedere verdere beslissing aan. De rechtbank heeft hierbij nog twee opmerkingen.
Ten eerste worden er om proces-economische redenen thans nog geen bewijsopdrachten terzake de beweerdelijke gebreken geformuleerd. Gelet op het aantal gebreken lijkt het immers verstandiger om eerst de deskundige te laten rapporteren.
Nu partijen in hun conclusie waarin zij wel vragen voor de deskundige hebben geformuleerd, zich niet hebben uitgelaten omtrent de hoogte van het voorschot voor de deskundige, neemt de rechtbank aan dat partijen zich ter zake refereren.
4. De uitspraak
De rechtbank te Maastricht:
In conventie en reconventie
beveelt verhoor van een deskundige, te weten Ir. F.A. Van de Kant;
de rechtbank zal de volgende vragen aan de deskundige(n) voor leggen:
1. Welke van de in dit vonnis onder 2.6.1. genoemde gebreken heeft U kunnen constateren en in hoeverre betreft dit gebreken aan het pand?
2. Welke van deze gebreken zijn te wijten aan een fout in de uitvoering van de aan [Partij E. ] opgedragen werkzaamheden?
3. Vloeit uit de eisen van goed en deugdelijk werk dan wel het bestek voort dat de dakliggers getoogd moeten zijn? De deskundige wordt hierbij verzocht rekening te houden met de aanwezigheid of afwezigheid van voldoende afschot in het dak.
4. Zijn de dakliggers gezeegd of getoogd?
5. Is de aanwezigheid van koppelstangen c.q. windverbanden bij de huidige kraanbelasting constructief noodzakelijk?
6. Behoort het aanbrengen van de montageplaat tot de aan [Partij E. ] opgedragen werkzaamheden?
7. Behoort het monteren van de ondersteuningsplaat aan de onderzijde van de regendorpel tot de aan [Partij E. ] verstrekte opdracht?
8. Is het juist dat de ""afdekrubbers"" in feite afwateringrubbers zijn van het vliesgevelsysteem Jansen Viss TV welke na montage gedeeltelijk verwijderd worden uit esthetisch oogpunt? Kan men derhalve in deze spreken van een gebrek?
9. Binnen welke termijn na de oplevering hadden de door U geconstateerde gebreken redelijkerwijs door [Partij S. ] ontdekt kunnen worden? (svp per gebrek aangeven)
10. Welke van de onder 2. bedoelde gebreken zijn nog te herstellen?
11. Welke kosten zijn met de herstelling van de onder 2. bedoelde gebreken gemoeid?
12. Geeft de onderhavige zaak u overigens nog aanleiding tot het maken van opmerkingen?
bepaalt dat de deskundig bij zijn onderzoek partijen in de gelegenheid zal stellen opmerkingen te maken alsmede dat van het een en ander uit het schriftelijke bericht zal blijken;
bepaalt dat de deskundige alvorens zijn bericht aan de rechtbank uit te brengen aan partijen een concept-bericht zal toezenden en hen de gelegenheid zal bieden tot het leveren van commentaar hierop, waarbij de deskundige in het definitieve bericht dient in te gaan op het eventuele commentaar van partijen;
bepaalt dat in het definitieve bericht het concept bericht en het commentaar van partijen zijn opgenomen;
bepaalt dat de kosten van de deskundige door [Partij S. ] moeten worden voorgeschoten en dat zij uiterlijk een maand na heden een bedrag van Euro € 2.500,- als voorschot hierop zal deponeren door overmaking op rekeningnummer 1923.25.868 ten name van DS 542 rechtbank Maastricht onder vermelding van rolnummer en de namen van partijen;
bepaalt dat de deskundige zijn werkzaamheden niet hoeft aan te vangen zolang hij van de griffier niet het bericht heeft ontvangen dat de voorschotten zijn gestort en door partijen van de daartoe benodigde bescheiden is voorzien;
bepaalt voorts dat de deskundige binnen drie maanden nadat hij van de griffier bericht heeft ontvangen dat de voorschotten zijn gestort en de stukken zijn ontvangen een schriftelijk gemotiveerd bericht ter griffie van de rechtbank dient neer te leggen;
laat [Partij E. ] toe om door alle middelen rechtens, allereerste door middel van getuigen, te bewijzen dat
- het aanbrengen van de tien poortstrips niet in de overeenkomst was opgenomen
- hiertoe door [Partij S. ] opdracht is verstrekt naar aanleiding van de offerte van 7 april 2000 van [Partij E. ];
bepaalt dat het eventuele getuigenverhoor zal worden gehouden in het gerechtsgebouw te Maastricht aan het St. Annadal 1 op een datum en tijdstip als door de rechtbank zal worden bepaald, nadat [Partij E. ] bij akte heeft opgegeven of getuigen zullen worden voorgebracht, in dat geval onder opgave van het aantal en -zo mogelijk- personalia van de getuigen;
verwijst de zaak naar de rol van 9 april 2003 voor akte houdende opgave getuigen aan de zijde van [Partij E. ] alsmede voor akte houdende verhinderdata in de eerste vier maanden vanaf de datum van opgave aan de zijde van beide partijen;
houdt iedere verdere beslissing aan.
Dit vonnis is gewezen door mr. Sijmonsma, rechter, ter openbare terechtzitting uitgesproken in tegenwoordigheid van de griffier.
RvdV
"
ECLI_NL_RBGRO_2011_BU9750.xml|False|"huur woonruimte; waarborgsom; herstelkosten; matiging herstelschade
RECHTBANK GRONINGEN
Sector kanton
Locatie
Zaak\rolnummer: 473857/10-16736
Vonnis d.d. 22 december 2011
inzake
Q., wonende te Hoogeveen,
eiser in conventie, verweerder in reconventie, hierna te noemen Q.,
gemachtigde De Jong & Kistemaker gerechtsdeurwaarders te Amersfoort,
tegen
R., wonende te [postcode] Groningen, [naam]laan 71,
gedaagde in conventie, eiser in reconventie, hierna te noemen R.,
gemachtigde mr. K.J. Kanning, advocaat te Groningen.
PROCESGANG
in conventie en in reconventie
Q. heeft op de bij dagvaarding geformuleerde gronden in conventie gevorderd R. te veroordelen tot betaling van € 3.054,10 vermeerderd met rente en kosten. R. heeft in conventie geconcludeerd voor antwoord. In reconventie heeft hij gevorderd Q. te veroordelen tot betaling aan hem van een bedrag groot € 1.441,72. Q. heeft in reconventie een conclusie van antwoord genomen. De kantonrechter heeft vervolgens een comparitie van partijen gelast, die in aanwezigheid van partijen en hun gemachtigden heeft plaatsgevonden op 24 november 2011. Van hetgeen partijen bij die gelegenheid naar voren hebben gebracht, heeft de griffier aantekeningen gemaakt. Hierna is vonnis bepaald op heden.
OVERWEGINGEN
in conventie en in reconventie
1.   de feiten
1.1 Tussen partijen staat als gesteld en erkend, dan wel niet of onvoldoende (gemotiveerd) weersproken het volgende vast.
1.2 Q. heeft van 15 oktober 2007 tot 1 februari 2010 van R. in huur gehad de woning aan de [naam]laan 71 te Groningen tegen een huurprijs van € 995,00 per maand. Daarnaast was Q. maandelijks een bedrag van € 264,30 verschuldigd als voorschot op de leveringen van nutsvoorzieningen en overige diensten. Op de overeenkomst waren de door R. gehanteerde huurvoorwaarden van toepassing.
1.3 Voorafgaande aan de huurovereenkomst heeft een bezichtiging van de woning plaatsgevonden. Daarvan is een (korte) beschrijving opgemaakt. Tevens is toen door Q. een waarborgsom ten bedrage van € 2.518,60 aan R. betaald.
1.4 Ingevolge de beëindiging van de huurovereenkomst heeft op 31 januari 2010 een eindcontrole in bedoelde woning plaatsgevonden. Van deze controle is op dezelfde datum een rapport(tje) opgemaakt dat door beide partijen is ondertekend.
2.   het standpunt van Q.
2.1 R. is na de beëindiging van de huurovereenkomst in gebreke gebleven met de terugbetaling van de waarborgsom. Als gevolg daarvan heeft hij de vordering ter incasso uit handen gegeven. Hij maakt aanspraak op buitengerechtelijke kosten.
3.   het standpunt van R.
3.1 Hij erkent dat hij de waarborgsom niet aan Q. heeft terugbetaald. Hij heeft deze verdisconteerd met de kosten die hij heeft moeten maken als gevolg van de wijze waarop Q. de woning na beëindiging van de huurovereenkomst heeft opgeleverd.
3.2 Omdat voormelde kosten de hoogte van de waarborgsom overschrijden, vordert hij in reconventie een bedrag van € 1.441,72 van Q.
4.   de beoordeling
4.1 Gelet op de samenhang van de vorderingen in conventie en in reconventie zullen deze hierna gezamenlijk worden behandeld.
4.2 Tussen partijen staat vast dat Q. bij aanvang van de huurovereenkomst een totaal bedrag van € 2.518,60 aan waarborgsom aan R. heeft voldaan. Nu R. dit bedrag in zijn reconventionele vordering heeft verdisconteerd, zullen de verschillende posten van de vordering in reconventie hierna afzonderlijk worden beoordeeld.
4.3 herstelkosten
Ter comparitie is komen vast te staan dat Q. de woning in oktober 2007 heeft gehuurd in de staat zoals omschreven in het inspectierapport/de opnamelijst van 14 oktober 2007. Dit impliceert dat Q. bij beëindiging van de huurovereenkomst gehouden is het gehuurde in minimaal dezelfde staat op te leveren. Dit is evenwel niet gebeurd. Partijen hebben in ieder geval bij een gezamenlijke eindinspectie op 31 januari 2010 een aantal onregelmatigheden aangetroffen. Daarnaast heeft R. bij een nadere inspectie de volgende dag en buiten aanwezigheid van Q., in afwijking van de aanvangsstaat van het gehuurde, nog een aantal gebreken geconstateerd. Q. heeft daaromtrent aangevoerd dat deze laatste gebreken hem niet bekend zijn en dat hij in het geheel niet in de gelegenheid is gesteld één en ander te herstellen. Anders dan Q. met zijn betoog wellicht heeft bedoeld te stellen, brengt het voorgaande naar het oordeel van de kantonrechter niet mee dat Q. geen schadevergoeding verschuldigd is. De verplichting van Q. om na het einde van de huurovereenkomst het gehuurde op te leveren in de staat waarin het zich bij aanvang van die overeenkomst bevond, kan naar haar aard slechts worden nagekomen op het tijdstip waarop de huurovereenkomst eindigt. Nu vast staat dat Q. deze verplichting niet is nagekomen is hij, zonder hij daartoe in gebreke dient te worden gesteld, in verzuim. De functie van de voorafgaande inspectie in aanmerking genomen, komen van de door R. gemaakte herstelkosten, die door Q. inhoudelijk niet, althans onvoldoende zijn weersproken, slechts die in aanmerking welke Q. zelf had moeten maken om de woning in de juiste staat op te leveren. Nu R. ter comparitie heeft aangegeven dat het ter zake gevorderde bedrag voor ongeveer de helft uit arbeidsloon bestaat zal de kantonrechter de door R. geleden schade toewijzen tot een bedrag van € 500,00.
4.4 kosten levering nutsvoorzieningen en diensten
Q. heeft de verschuldigdheid van deze kosten, zoals door R. in zijn schrijven van 1 oktober 2010 berekend op een bedrag van € 735,32, niet betwist, althans niet inhoudelijk weersproken. Weliswaar heeft hij ter comparitie aangegeven dat hij nooit enige (eind)afrekening van de nutsvoorzieningen heeft gehad, maar nu hij voorts heeft aangegeven te berusten in de verschuldigdheid van voormeld bedrag, zal dit onderdeel van de vordering worden toegewezen.
4.5 schade ongepermitteerde inschrijving op en gebruik van adres en brievenbus R. heeft op geen enkele wijze duidelijk gemaakt waarop deze (schade)vordering (totaal € 2.050,00) is gebaseerd. Weliswaar heeft hij daarvoor aansluiting gezocht bij de artikelen 1 en 2 van de huurvoorwaarden, maar nu daarin met geen woord wordt gerept over de door R. geschetste gang van zaken zal daaraan worden voorbijgegaan. Voor zover er al sprake mocht zijn van enige schade heeft hij bovendien nagelaten inzichtelijk te maken wat de aard daarvan is (geweest) en hoe hij tot de door hem gestelde omvang daarvan is gekomen. Resumerend komt de kantonrechter tot het oordeel dat R. ter zake van dit onderdeel van de vordering zodanig weing heeft gesteld, dat daaraan niet het door hem beoogde rechtsgevolg kan worden verbonden. Deze schadevordering zal dan ook worden ontzegd.
4.6 onderzoekskosten ongepermitteerde inschrijving op adres
Evenals de vorige post komt ook dit onderdeel van R.’s vordering niet voor toewijzing in aanmerking. Daartoe overweegt de kantonrechter dat in het geheel niet duidelijk is (geworden) wat de grondslag vormt voor deze vordering. R. kan niet slechts volstaan met de enkele mededeling ""onder andere contact met de gemeente Groningen, communicatie met uw cliënt, buren en mijn juridische adviseurs"". Om zijn vordering al enige inhoud te geven, had het op zijn weg gelegen om deze in ieder geval te onderbouwen en/of inzichtelijk te maken. Nu hij dit niet heeft gedaan, heeft hij niet voldaan op de op hem rustende stelplicht.
4.7 Het voorgaande leidt er toe dat R. gehouden is om de waarborgsom, onder aftrek van de hiervoor onder 4.3 en 4.4 besproken posten, aan Q. (terug) te betalen. Concreet betekent dit dat R. in conventie zal worden veroordeeld tot betaling aan Q. van een bedrag groot € 1.283,28 (d.i. € 2.518,60 minus € 500,00 en € 735,32) en dat de reconventionele vordering zal worden afgewezen.
4.8 De conventionele vordering ter zake van buitengerechtelijke kosten is onvoldoende onderbouwd. De gemachtigde van Q. heeft nagelaten concreet invulling te geven aan haar daadwerkelijk verrichte incassowerkzaamheden. Bovendien kunnen enkele (herhaalde) sommaties de kosten niet dragen. Het moet er dan ook voor worden gehouden dat de gevorderde buitengerechtelijke kosten de dubbele redelijkheidstoets niet kunnen doorstaan. Deze kosten zullen dan ook worden afgewezen.
4.9 Als grotendeels in het ongelijk gestelde partij zal R. worden veroordeeld in de kosten van zowel de conventionele als reconventionele procedure. Voor zover dit de kosten van de procedure in conventie betreft, zullen deze worden bepaald op basis van het toegewezen bedrag.
BESLISSING
De kantonrechter:
in conventie
veroordeelt R. om tegen bewijs van betaling aan Q. te voldoen een bedrag van € 1.283,28 vermeerderd met de wettelijke rente over dit bedrag vanaf 23 september 2010 tot de dag van algehele voldoening;
veroordeelt R. in de kosten van deze procedure, die aan de zijde van Q. tot aan deze uitspraak worden vastgesteld op € 96,26 aan dagvaardingskosten, € 158,00 aan griffierecht en € 300,00 aan salaris van de gemachtigde;
verklaart dit vonnis tot zover uitvoerbaar bij voorraad;
ontzegt het meer of anders gevorderde;
in reconventie
wijst de vordering in reconventie af;
veroordeelt R. in de kosten van deze procedure, die aan de zijde van Q. tot aan deze uitspraak worden vastgesteld op € 150,00 aan salaris van de gemachtigde.
Dit vonnis is gewezen door mr. A. Fokkema, kantonrechter, en op 22 december 2011 uitgesproken ter openbare terechtzitting in aanwezigheid van de griffier.

typ: jg
"
ECLI_NL_RBLIM_2019_7485.xml|False|"Kort geding. Huurachterstand en ontruiming.
Zittingsplaats Maastricht
Burgerlijk recht
Zaaknummer: 7940595 CV EXPL 19-5158

in de zaak van

wonend aan de [adres 1] , [woonplaats 1] ,
eisende partij,
gemachtigde mr. drs. G.W.J. Rietra,
tegen

wonend aan de [adres 2] , [woonplaats 2] ,
gedaagde partij,
gemachtigde mr. C.G.J.E. Lut.
Partijen zullen hierna [eiser] en [gedaagde] worden genoemd.
Het verloop van de procedure blijkt uit:
het exploot van oproeping d.d. 1 augustus 2019
de mondelinge behandeling van 12 augustus 2019 met de pleitnota van [gedaagde] .
Ten slotte is vonnis bepaald.
[gedaagde] heeft met [eiser] een schriftelijke huurovereenkomst gesloten op grond waarvan hij per 1 november 2018 van [eiser] huurt de bedrijfsruimte (winkelruimte en opslagruimte), staande en gelegen aan de [adres 3] te [vestigingsplaats] , tegen een bij vooruitbetaling verschuldigde huurprijs van thans € 585,00 per maand voor de winkelruimte en € 225,00 per maand voor de opslagruimte.
Tegen de achtergrond van deze vaststaande feiten vordert [eiser] dat [gedaagde] bij vonnis - uitvoerbaar bij voorraad - veroordeeld wordt de bedrijfsruimte te ontruimen en onder afgifte van de sleutels ter vrije beschikking van [eiser] te stellen, zulks op straffe van een dwangsom van € 500,00 per dag dat [gedaagde] daarmee in gebreke blijft alsmede tot vergoeding van de proceskosten.
[gedaagde] heeft ter zitting verweer gevoerd.
Op de stellingen van partijen zal hierna - voor zover relevant - nader worden ingegaan.
Mr. Lut heeft bezwaar gemaakt tegen de door mr. Rietra pas op vrijdagnamiddag
9 augustus 2019 aan haar toegezonden producties behorend bij het exploot van dagvaarding. Zij is van mening dat deze stukken door (de advocaat van) [eiser] (onnodig) laat zijn verzonden, zodat zij daardoor onvoldoende tijd heeft gehad om adequaat te kunnen reageren op die stukken. Mr. Lut is van mening dat haar cliëntdaardoor in zijn procesbelangen is geschaad. Hoewel de producties behorend bij het exploot van dagvaarding door mr. Rietra eerder aan mr. Lut hadden kunnen - en moeten - worden toegezonden, zal de kantonrechter de producties - gelet op de aard van de procedure, de omvang en de inhoud van de stukken - bij de beoordeling betrekken. Daarbij is van belang dat mr. Lut kennis heeft kunnen nemen van de inhoud van de producties en daarop in haar pleitnota heeft gereageerd.
Het gaat in deze zaak om het antwoord op de vraag of [eiser] recht en belang heeft bij zijn vordering, die ertoe strekt dat [gedaagde] het bedrijfspand onmiddellijk dan wel op korte termijn ontruimt en verlaat.
In dat kader dient beoordeeld te worden of de vordering van [eiser] tot ontruiming van het gehuurde in een bodemprocedure een zodanige kans van slagen heeft, dat gerechtvaardigd is daarop door toewijzing van de vordering vooruit te lopen. Daarbij moet de kantonrechter thans uitgaan van de voorshands vaststaande feiten met de beperkte toetsing daarvan (zonder nadere bewijsvoering) die in deze procedure in beginsel slechts mogelijk is. Aangezien een ontruiming een ingrijpende - en in de praktijk vaak een definitieve - maatregel is, worden bij deze beoordeling alle betrokken belangen in ogenschouw genomen.
Nu [gedaagde] geen kwitanties van zijn vermeende contante huurbetalingen heeft overgelegd of anderszins deze betalingen aannemelijk heeft gemaakt, zal het verweer op dit punt als onvoldoende onderbouwd worden gepasseerd. Op grond van het bovenstaande is niet aannemelijk geworden en ook anderszins niet gebleken dat [gedaagde] op terechte gronden zijn huurbetalingsverplichtingen niet nakomt. Vast staat dus dat [gedaagde] jegens [eiser] tekort is geschoten in de nakoming van een verbintenis, in een omvang en gedurende een tijd die in een bodemprocedure de ontbinding van de huurovereenkomst zou rechtvaardigen. Aldus staat vast dat [eiser] spoedeisend belang heeft bij toewijzing van zijn vordering. Voor zover [gedaagde] inmiddels een deel van de huurachterstand heeft betaald, doet dat aan het vorenstaande niets af. Immers een tekortkoming in het verleden wordt in beginsel niet ongedaan gemaakt door alsnog de verplichtingen uit de huurovereenkomst na te komen en niet is aangevoerd waarom dat in dit geval anders zou zijn. De tekortkoming, bestaande in een huurachterstand van zeven maanden, rechtvaardigt naar het oordeel van de kantonrechter de bij wege van voorlopige voorziening gevorderde ontruiming van het gehuurde. De gevorderde dwangsom zal worden afgewezen. [eiser] heeft daarbij geen van de mogelijkheid van executie van de veroordeling tot ontruiming te onderscheiden belang (gesteld).
Nu de huurachterstand de ontruiming van het gehuurde reeds rechtvaardigt, kunnen de wonderlijke stellingen van partijen over de aangetroffen hennepplantage in het gehuurde verder onbesproken blijven.
[gedaagde] zal, als de grotendeels in het ongelijk gestelde partij, worden veroordeeld in de kosten van deze procedure. De kosten aan de zijde van [eiser] worden tot de uitspraak van dit vonnis begroot op: - dagvaarding			€  100,91
- griffierecht			€    81,00- gemachtigde salaris 		€
Totaal				€  901,91
De kantonrechter
veroordeelt [gedaagde] de bedrijfsruimte, staande en gelegen aan de [adres 3]  te [vestigingsplaats] , binnen drie dagen na betekening van dit vonnis met al het zijne en de zijnen te verlaten, te ontruimen en onder afgifte van de sleutels ter vrije beschikking van [eiser] te stellen,
veroordeelt [gedaagde] in de kosten van deze procedure, aan de zijde van [eiser] tot op heden begroot op € 901,91,
verklaart dit vonnis uitvoerbaar bij voorraad,
wijst af het meer of anders gevorderde.
Dit vonnis is gewezen door mr. R.P.J. Quaedackers en is in het openbaar uitgesproken.
CJ
"
ECLI_NL_RBROT_2020_6058.xml|False|"Verzet. Ontbinding, ontruiming, huurachterstand.
zaaknummer: 8081041 CV EXPL 19-43055
uitspraak: 14 februari 2020

in de zaak van
de stichting

gevestigd te Nissewaard,
eiseres, gedaagde in verzet,
gemachtigde: Flanderijn Incasso Gerechtsdeurwaarders.
tegen

wonende te [woonplaats gedaagde],
gedaagde, eiser in verzet,
gemachtigde: mr. F.O. Ligeon-Merton.
Partijen worden hierna aangeduid als ‘[gedaagde]’ en ‘Maasdelta’.
Het verloop van de procedure blijkt uit:
de inleidende dagvaarding van 14 augustus 2019 met producties 1 t/m 3;
het verstekvonnis van 5 september 2019;
de verzetdagvaarding van 19 september 2019, met producties 1 t/m 3;
de brief van Maasdelta van 22 november 2019, met producties A t/m F;
het tussenvonnis van 21 oktober 2019 waarin een comparitie van partijen is bepaald;
het proces-verbaal van de op 3 december 2019 gehouden comparitie van partijen.
Het vonnis is bepaald op heden.
Als enerzijds gesteld en anderzijds niet weersproken, staat het volgende tussen partijen vast.
[gedaagde] huurt van Maasdelta de woning aan het adres [adres], tegen een huurprijs van laatstelijk € 648,83 per maand, welk bedrag bij vooruitbetaling dient te worden voldaan. In de betaling van de huurpenningen is een achterstand ontstaan.
Bij verstekvonnis van 5 september 2019 is [gedaagde] veroordeeld om aan Maasdelta te betalen € 2.168,46 aan achterstallige huur berekend tot en met de maand augustus 2019 en buitengerechtelijke kosten, vermeerderd met de wettelijke rente in de zin van artikel 6:119 BW over € 1.935,02 vanaf de dag van dagvaarding tot de dag van algehele voldoening. Ook is de huurovereenkomst tussen partijen met betrekking tot het gehuurde te [adres], ontbonden en is [gedaagde] veroordeeld om binnen veertien dagen na betekening van voornoemd vonnis het gehuurde te ontruimen met veroordeling tot betaling van de huur- c.q. gebruiksvergoeding vanaf september 2019. Tot slot is [gedaagde] veroordeeld in de proceskosten.
Maasdelta vordert dat bij vonnis, uitvoerbaar bij voorraad:
A. de tussen partijen bestaande huurovereenkomst wordt ontbonden;
B. [gedaagde] wordt veroordeeld om binnen veertien dagen na betekening en bevel van het vonnis het gehuurde met al degene die en al datgene dat zich daarin van de zijde van [gedaagde] mocht(en) bevinden te ontruimen en te verlaten, de sleutels daarvan aan Maasdelta af te geven en het gehuurde geheel ontruimd ter beschikking van Maasdelta te stellen en te laten;
C. [gedaagde] wordt veroordeeld om aan Maasdelta tegen kwijting te betalen:
1) ter zake van de achterstallige huurpenningen € 1.935,02, met de wettelijke rente over dat bedrag te rekenen vanaf de dag van dagvaarding tot de voldoening;
2) voor iedere maand, te rekenen met ingang van 1 september 2019 tot de ontruiming en lege oplevering van het gehuurde zal hebben plaatsgevonden de huurbedragen waarop Maasdelta bij wederzijdse nakoming van de huurovereenkomst aanspraak gemaakt zou kunnen hebben telkenmale te rekenen vanaf de vervaldag van elke termijn, vermeerderd met de wettelijke rente daarover;
3) ter zake van buitengerechtelijke kosten de som van € 233,44;
met veroordeling van [gedaagde] in de kosten van het geding, te vermeerderen met de omzetbelasting (btw) over de daarvoor in aanmerking komende kostenposten.
Maasdelta heeft het volgende aan haar vordering ten grondslag gelegd. [gedaagde] moet op grond van de huurovereenkomst maandelijks huur betalen. [gedaagde] is herhaaldelijk tekortgeschoten in de nakoming van deze verplichting en heeft een huurachterstand laten ontstaan. Er is sprake van een herhaalde wanprestatie, en dit rechtvaardigt naar de mening van Maasdelta ontbinding van de huurovereenkomst en ontruiming van het gehuurde. [gedaagde] komt daarnaast haar verplichting om de woning zelf te bewonen niet na. Ook deze tekortkoming rechtvaardigt ontbinding van de huurovereenkomst.
[gedaagde] vordert in verzet bij vonnis, voor zover mogelijk uitvoerbaar bij voorraad:
I. [gedaagde] te verklaren tot goed opposant met betrekking tot de veroordeling als neergelegd in het hiervoor bedoelde vonnis d.d. 5 september 2019 tussen partijen bij verstek gewezen;
II. [gedaagde] te ontheffen van de veroordeling tegen hem uitgesproken bij voornoemd vonnis waarvan hij in verzet is gekomen, kosten rechtens;
III. voornoemd vonnis d.d. 5 september 2019 te vernietigen en, opnieuw rechtdoende, Maasdelta alsnog in haar vorderingen niet-ontvankelijk te verklaren, althans haar deze te ontzeggen, kosten rechtens.
[gedaagde] legt het volgende aan zijn vordering in verzet ten grondslag. Er was en is geen sprake van een huurachterstand, en derhalve was en is er geen gegronde reden aanwezig voor ontbinding van de huurovereenkomst en ontruiming van het gehuurde.
Op het moment van dagvaarden bestond er een huurachterstand van € 1.935,02. Vaststaat echter dat er op het moment van de comparitie geen huurachterstand meer was, maar zelfs een voorstand van € 64,98. Maasdelta heeft haar vordering echter niet verminderd. Dit deel van de vordering zal dan ook worden afgewezen.
Vaststaat dat er op enig moment wel een huurachterstand was en dat de huur bij vooruitbetaling moest worden voldaan. [gedaagde] was daarom met de betaling van de huur in verzuim. [gedaagde] is - nu hij in verzuim is gekomen - buitengerechtelijke kosten verschuldigd, als Maasdelta aan hem een termijn van veertien dagen heeft gegeven en hij niet binnen die termijn heeft betaald (artikel 6:96 lid 6 BW). Niet in geschil is dat Maasdelta op 11 juni 2019 een brief heeft verzonden waarin een termijn van vijftien dagen is gegeven. In deze brief staat dat de termijn van vijftien dagen ingaat op de dag van ontvangst van de brief. In het algemeen mag ervan worden uitgegaan dat een brief de tweede dag na verzending is bezorgd (zie Hoge Raad 25 november 2016, ECLI:NL:HR:2016:2704). Partijen hebben niet gesteld dat het in deze zaak anders is gegaan. De termijn van vijftien dagen liep in dit geval dus van 13 juni 2019 tot en met 5 juli 2019. De betaling van de huurachterstand tot en met augustus 2019 heeft plaatsgevonden op 22 en 23 augustus 2019, en dus buiten de gegeven termijn.
[gedaagde] is het genoemde bedrag van € 233,44 aan buitengerechtelijke kosten verschuldigd. Hiervan strekt in mindering het te veel betaalde bedrag (de “voorstand”) van € 64,98. [gedaagde] moet daarom nog € 168,46 aan buitengerechtelijke kosten betalen.
De gevorderde wettelijke rente zal eveneens worden toegewezen, nu daartegen geen verweer is gevoerd.
Er is op dit moment geen huurachterstand meer. Er is daarmee geen sprake meer van een zodanige betalingsachterstand dat ontbinding en ontruiming in de gegeven omstandigheden gerechtvaardigd is. De enkele omstandigheid dat [gedaagde] de huur niet op tijd heeft betaald rechtvaardigt ook geen ontbinding van de huurovereenkomst en ontruiming van het gehuurde. Dat wordt niet anders door de door Maasdelta aangevoerde omstandigheid dat [gedaagde] in het verleden vier keer eerder de huur niet tijdig heeft betaald. In de periode van een jaar voorafgaand aan het uitbrengen van de dagvaarding is [gedaagde] immers niet veroordeeld tot betaling van een huurachterstand van ten minste één maand. [gedaagde] dient vanaf nu wel de huur op tijd te blijven voldoen want van Maasdelta mag niet verwacht worden dat zij blijft accepteren dat de huur niet tijdig wordt betaald.
Niet in geschil is dat [gedaagde] de woning gedurende een periode van zestig à zeventig dagen niet heeft bewoond omdat hij die periode in detentie zat. Naar het oordeel van de kantonrechter brengt het enkele feit dat een huurder gedurende enige tijd in detentie zit nog niet mee dat hij handelt in strijd met zijn verplichting uit de huurovereenkomst om de woning zelf te bewonen. Dat geldt temeer omdat de bepaling is opgenomen in een algemene voorwaarden zodat bij twijfel over de betekenis ervan de voor de consument (in dit geval de huurder) meest gunstige uitleg geldt (artikel 6:238 lid 2 BW). Voor zover [gedaagde] wel in strijd met deze bepaling heeft gehandeld, rechtvaardigt ook deze tekortkoming niet een ontbinding van de huurovereenkomst. De periode dat [gedaagde] in detentie heeft gezeten is immers relatief kort geweest.
Voor zover Maasdelta zich op het standpunt heeft willen stellen dat het feit dat de broer van [gedaagde] ook in de woning verblijft, heeft zij daarvoor onvoldoende gesteld. Het gedeeltelijk in gebruik geven van een woning is immers niet in strijd met de wet (zie artikel 7:244 BW) en Maasdelta heeft niet gesteld dat partijen in dit geval iets anders zijn overeengekomen.
De vordering tot ontbinding van de huurovereenkomst en ontruiming (met nevenvorderingen) zal gelet op het vorenstaande worden afgewezen.
[gedaagde] zal als de grotendeels in het ongelijk gestelde partij in de proceskosten worden veroordeeld.
De kantonrechter:
vernietigt het in deze zaak gewezen verstekvonnis en opnieuw rechtdoende:
veroordeelt [gedaagde] aan Maasdelta te betalen een bedrag van € 168,46, te vermeerderen met de wettelijke rente als bedoeld in artikel 6:119 BW over dit bedrag vanaf de dag van dagvaarding tot aan de dag van algehele voldoening;
veroordeelt [gedaagde] in de proceskosten, tot aan deze uitspraak aan de zijde van Maasdelta vastgesteld op € 486,00 aan griffierecht, € 101,05 aan dagvaardingskosten en € 360,00 aan salaris voor de gemachtigde;
verklaart dit vonnis tot zover uitvoerbaar bij voorraad;
wijst af het meer of anders gevorderde.
Dit vonnis is gewezen door mr. H.M. van de Ven en uitgesproken ter openbare terechtzitting.
43416
"
ECLI_NL_RBHAA_2006_BA0347.xml|False|"Energiefraude in verband met hennepkwekerij. Omvang van de schade moet worden geschat omdat zij niet nauwkeurig kan worden vastgesteld. Bij een schatting als de onderhavige gelden niet de gewone regels van stelplicht en bewijslast. Het verweer van gedaagde is onvoldoende onderbouwd.
vonnis
RECHTBANK HAARLEM
Sector civiel recht
zaaknummer / rolnummer: 124542 / HA ZA 06-692
Vonnis van 27 december 2006
in de zaak van
de naamloze vennootschap
N.V. CONTINUON NETBEHEER,
gevestigd te Arnhem,
eiseres,
procureur mr. D.H. Oolbekkink,
advocaat mr. A.J. van de Graaf te Amsterdam,
tegen
[gedaagde],
wonende te [woonplaats],
gedaagde,
procureur mr. S. Faber.
Partijen zullen hierna Nuon en [gedaagde] genoemd worden.

1.	De procedure
1.1.	Het verloop van de procedure blijkt uit:
- het tussenvonnis van 19 juli 2006
- het proces-verbaal van comparitie van 1 november 2006.
1.2.	Ten slotte is vonnis bepaald.
2.	De feiten
2.1.	Nuon heeft met [gedaagde] een overeenkomst gesloten, op basis waarvan Nuon zorgdraagt voor transport van elektriciteit voor de woning aan het adres [adres] (hierna: de woning). Voorts is Nuon jegens [gedaagde] verantwoordelijk voor de levering van elektriciteit voor de woning. De geleverde elektriciteit werd geregistreerd door een elektriciteitsmeter, die zich in de woning bevond.
2.2.	Op 30 augustus 2005 heeft de politie in samenwerking met Nuon een inval gedaan in de woning en aldaar in twee ruimtes (hierna: ruimte A en ruimte B) een hennepkwekerij aangetroffen. Daarbij is geconstateerd dat vóór de meterkast een zelfstandige aansluiting was geplaatst. De zegels van de huisaansluitkast waren verbroken en aan de bovenzijde van de coups was een illegale elektriciteitsaansluiting gemaakt, die buiten de elektriciteitsmeter om, de hennepkwekerij van elektriciteit voorzag. De hoofdbeveiliging van de elektrische installatie was verzwaard van &lt; 1 x 25 A naar 3 x 25 A. Door de illegale aansluiting is het verbruik van elektriciteit ten behoeve van de hennepplantage in de woning niet geregistreerd.
2.3.	[gedaagde] is namens Nuon op 10 november 2005 gesommeerd om vóór 18 november 2005 een bedrag van EUR 7.728,34 aan schadevergoeding te betalen wegens het illegaal afnemen van elektriciteit. [gedaagde] heeft dit bedrag niet betaald.
2.4.	Bij vonnis van 25 september 2006 heeft de politierechter [gedaagde] veroordeeld wegens (onder meer) diefstal van elektriciteit in de periode van 7 juni 2005 tot
en met 30 augustus 2005.
3.	Het geschil
3.1.	Nuon vordert - samengevat - dat de rechtbank bij vonnis, uitvoerbaar bij voorraad, [gedaagde] veroordeelt om aan Nuon te betalen een bedrag van EUR 7.728,34 (inclusief BTW), vermeerderd met de wettelijke rente over dit bedrag vanaf 18 november 2005, vermeerderd met EUR 65,00 aan administratiekosten en vermeerderd met buitengerechtelijke kosten ten bedrage van EUR 913,92 (inclusief BTW), met veroordeling van [gedaagde] in de proceskosten.
3.2.	Nuon heeft aan haar vordering ten grondslag gelegd dat [gedaagde] op grond van de tussen partijen gesloten overeenkomst gehouden is tot betaling voor de getransporteerde en geleverde elektriciteit. Tevens is [gedaagde] op grond van artikel 6:74 BW gehouden de door Nuon geleden schade te vergoeden. Nu het in dit geval niet mogelijk is op basis van de elektriciteitsmeter vast te stellen hoeveel elektriciteit er is verbuikt ten behoeve van de hennepkwekerij in de woning heeft Nuon deze hoeveelheid op basis van de haar ter beschikking staande gegevens geschat. Hiertoe heeft Nuon een onderzoeksrapport (hierna: het rapport van Nuon) opgesteld. Op basis van de aangetroffen apparatuur heeft Nuon het verbruik per kweek in ruimte A geschat op 6.861 kWh en in ruimte B op 6.802 kWh. Uit de in de woning aangetroffen omstandigheden (aangetroffen kweekresten, vuilniszakken met kweekafval, algengroei, kalkaansag en verwerkte oogst) heeft Nuon afgeleid dat in ruimte A naast de huidige kweek drie eerdere kweken en in ruimte B naast de huidige kweek twee eerdere kweken hebben plaatsgevonden. In totaal is er ten behoeve van de hennepkwekerij 47.669 kWh aan electriciteit verbruikt, hetgeen correspondeert met een aan levering en transport verschuldigd bedrag van EUR 5.369,73 (exclusief BTW), aldus Nuon. Voorts heeft Nuon ten gevolge van de frauduleuze handelingen van [gedaagde] EUR 1.124,67 (exclusief BTW) aan kosten moeten maken. Aangezien [gedaagde] op 18 november 2005 in verzuim is geraakt is zij over het totale bedrag van EUR 7.728,34 (inclusief BTW) vanaf die datum wettelijke rente verschudigd, aldus nog steeds Nuon. Tot slot maakt Nuon aanspraak op buitengerechtelijke incassokosten van EUR 913,92 (inclusief BTW) berekend conform het Rapport Voorwerk II en op een bedrag van EUR 65,00 aan administratiekosten.
3.3.	[gedaagde] erkent dat hij illegaal elektriciteit ten behoeve van de hennepkwekerij in de woning heeft afgetapt en dat hij gehouden is voor deze afgetapte elektriciteit te betalen. [gedaagde] stelt evenwel dat hij pas op 7 juni 2005 met de hennepkwekerij is begonnen, en niet in november 2004 zoals uit het rapport van Nuon volgt. [gedaagde] betwist dat hij in de woning in totaal meer dan vijf kweken heeft volbracht en stelt zich op het standpunt dat hij slechts voor de door hem in de periode van van 7 juni 2005 tot en met 30 augustus 2005 verbruikte energie hoeft te betalen.
3.4.	Op de stellingen van partijen wordt hierna, voor zover van belang, nader ingegaan.
4.	De beoordeling
4.1.	Vaststaat dat [gedaagde] ten behoeve van een hennepkwekerij in de woning illegaal elektriciteit van Nuon heeft afgenomen en dat [gedaagde] jegens Nuon tot betaling van de kosten van deze elektriciteit gehouden is. Voorts staat vast dat een reguliere meting van het elektriciteitsverbruik onmogelijk was geworden doordat, zoals [gedaagde] heeft erkend, de elektriciteit illegaal, buiten de meter om, werd afgenomen.
4.2.	Nu de omvang van de schade niet nauwkeurig kan worden vastgesteld moet zij worden geschat. Dit is van de zijde van [gedaagde] tijdens de comparitie van partijen ook erkend. De vraag of de algemene voorwaarden van Nuon van toepassing zijn op de rechtsverhouding tussen partijen kan daarom in het midden blijven.
4.3.	Met betrekking tot de in het rapport van Nuon vastgelegde schatting van de hoeveelheid verbruikte elektriciteit, welke schatting [gedaagde] heeft bestreden, overweegt de rechtbank als volgt. Nu de elektriciteit buiten de meter om is afgenomen, is Nuon bij de schatting van de afgenomen hoeveelheid elektriciteit toegewezen op de door haar in het rapport genoemde maatstaven. Anders dan [gedaagde] kennelijk veronderstelt, ligt de bewijslast met betrekking tot de gehanteerde maatstaven niet (zonder meer) op Nuon aangezien bij een schatting als de onderhavige de gewone regels van stelplicht en bewijs niet gelden.
4.4.	Ter onderbouwing van de berekening van de hoeveelheid buiten de meter om afgenomen energie heeft Nuon het vermogen van de bij [gedaagde] aangetroffen, ten behoeve van de hennepkwekerij gebruikte, apparatuur en het aantal uren dat ieder apparaat, op grond van ervaringsregels, per kweek in werking is als uitgangspunt genomen. Deze gegevens heeft [gedaagde] niet althans onvoldoende gemotiveerd bestreden. Voorts is Nuon ervan uitgegaan dat met de in de woning aangetroffen apparatuur naast de twee (bijna voltooide) huidige kweken in totaal vijf eerdere hennepkweken hebben plaatsgevonden. Het aantal van vijf hennepkweken baseert Nuon onder andere op de vervuiling van de aangetroffen koolstoffilters. Daarnaast heeft Nuon zich gebaseerd op de in de woning aangetroffen kweekresten, algengroei in de afvoeren en kalkaanslag in de waterbakken, vuilniszakken met verwerkte oogst alsmede de mate van verkleuring van het pur-schuim dat is gebruikt om de ruimtes luchtdicht af te dichten.
4.5.	Het verweer van [gedaagde] komt erop neer dat de schatting van de onttrokken elektriciteit afwijkt van de feitelijke door hem onttrokken elektriciteit. Daartoe stelt [gedaagde] dat hij pas op 7 juni 2005 met de hennepkwekerij is begonnen. Ter onderbouwing van dit verweer voert [gedaagde] een aantal omstandigheden aan.
4.6.	Het verweer van [gedaagde] dat hij de apparatuur ten behoeve van de hennepkwekerij  tweedehands heeft aangeschaft, zodat op basis van de vervuiling van de apparatuur niet kan worden vastgesteld wat het verbruik in de woning is geweest, is onvoldoende onderbouwd. De op de door [gedaagde] overgelegde aankoopfacturen vermelde apparaten corresponderen niet met de door Nuon in de woning aangetroffen apparatuur. Bovendien vermelden de facturen als tenaamstelling enkel “klant kontant”. Het had - in het licht van het rapport van Nuon, waarin een opsommming van de aangetroffen apparatuur was gegeven - op de weg van [gedaagde] gelegen een en ander nader toe te lichten en te onderbouwen, hetgeen [gedaagde] niet heeft gedaan. Bovendien werd, zoals Nuon ter gelegenheid van de comparitie van partijen onbetwist heeft verklaard, onder de kettingen waaraan de filters waren opgehangen geen vervuiling aangetroffen. Hieruit volgt dat de vervuiling ter plaatse is ontstaan. Bij het afnemen, vervoer en vervolgens elders weer ophangen van vervuilde filters zouden dergelijke witte randen immers niet zijn voorgekomen.
4.7.	Ook het verweer van [gedaagde] dat hij een beginnend kweker was en dat daarom niet kan worden uitgegaan van de door Nuon gehanteerde gemiddelde duur van een kweek faalt als onvoldoende onderbouwd. Het had op de weg van [gedaagde] gelegen met nadere concrete gegevens te onderbouwen dat de aangetroffen vuilniszakken voornamelijk aarde van de mislukte eerste kweek bevatten en dat het wietafval dat in de woning is aangetroffen van elders daar naartoe was gebracht om verder te verwerken.
4.8.	Voorts levert de omstandigheid dat [gedaagde] door de politierechter is veroordeeld voor diefstal over de periode vanaf 7 juni 2005 tot en met 30 augustus 2005 geen bewijs op van de stelling dat buiten die periode niet feitelijk illegaal elektriciteit is afgenomen. Dit geldt te meer nu in deze procedure onduidelijk is gebleven of het in het geding gebrachte rapport van Nuon ook in de strafrechtprocedure is betrokken.
4.9.	Ook uit het door [gedaagde] overgelegde proces-verbaal van 14 juni 2005 van melding van een mogelijk aanwezige hennepplantage door een buurtbewoner, kan niet volgen dat [gedaagde] in de periode daaraan voorafgaand geen hennepkwekerij exploiteerde. Ook hier geldt dat het in het licht van het rapport van Nuon op de weg van [gedaagde] had gelegen zijn stelling nader te onderbouwen, bijvoorbeeld aan de hand van verklaringen van buurtbewoners.
4.10.	op grond van het voorgaande moet worden geconcludeerd dat [gedaagde] zijn verweer dat de schatting van de onttrokken elektriciteit afwijkt van de feitelijke door hem onttrokken elektriciteit in het licht van het door Nuon opgestelde rapport onvoldoende heeft onderbouwd. De rechtbank zal daarom voorbijgaan aan dit verweer en uitgaan van de juistheid van de schatting van Nuon van de ten behoeve van de hennepkwekerij verbruikte elektriciteit, welke schatting correspondeert met eerdergenoemd bedrag van EUR 5.369,73 (exclusief BTW). Aangezien [gedaagde] jegens Nuon toerekenbaar tekort is geschoten in de nakoming van zijn verplichtingen uit de overeenkomst met Nuon en de door Nuon gevorderde post van EUR 1.124,67 (exclusief BTW) aan kosten ten gevolge van de frauduleuze handelingen van [gedaagde] niet is betwist, is ook dit bedrag toewijsbaar. Een en ander leidt tot de conclusie de vordering tot betaling van het bedrag van EUR 7.728,34 (inclusief BTW) zal worden toegewezen.
4.11.	[gedaagde] heeft voorts niet betwist dat hij per 18 november 2005 in verzuim is geraakt, zodat ook de over het bedrag van EUR 7.728,34 gevorderde wettelijke rente zal worden toegewezen vanaf 18 november 2005.
4.12.	De door Nuon afzonderlijk gevorderde administratiekosten van EUR 65,00 zullen worden afgewezen, nu Nuon niet heeft onderbouwd waarom deze kosten niet reeds in de berekening van de kosten van EUR 1.124,67, waaronder een post administratiekosten, zijn begrepen.
4.13.	De vordering tot vergoeding van buitengerechtelijke kosten zal worden afgewezen. Nuon heeft niet (voldoende onderbouwd) gesteld dat zij deze kosten daadwerkelijk heeft gemaakt en dat deze kosten betrekking hebben op verrichtingen die meer omvatten dan een enkele aanmaning, het enkel doen van een schikkingsvoorstel, het inwinnen van eenvoudige inlichtingen of het op gebruikelijke wijze samenstellen van het dossier.
4.14.	[gedaagde] zal als de in het ongelijk gestelde partij in de proceskosten worden veroordeeld. De kosten aan de zijde van Continuon worden begroot op:
- dagvaarding	EUR 	71,32
- vast recht		296,00
- salaris procureur		768,00 (2,0 punten × tarief EUR 384,00)
Totaal	EUR 	1.135,32
5.	De beslissing
De rechtbank
5.1.	veroordeelt [gedaagde] om aan Continuon te betalen een bedrag van EUR 7.728,34 (zevenduizend zevenhonderd achtentwintig euro en vierendertig eurocent), vermeerderd met de wettelijke rente over het nog niet betaalde deel van het toegewezen bedrag vanaf 18 november 2005 tot de dag van volledige betaling,
5.2.	veroordeelt [gedaagde] in de proceskosten, aan de zijde van Continuon tot op heden begroot op EUR 1.135,32,
5.3.	verklaart dit vonnis tot zover uitvoerbaar bij voorraad,
5.4.	wijst het meer of anders gevorderde af.
Dit vonnis is gewezen door mr. P.M. Wamsteker en in het openbaar uitgesproken op 27 december 2006.?
"
ECLI_NL_RBBRE_2012_BV8950.xml|False|"Aanspraak van huurders op teruggave van het leeuwendeel van de door verhuurder bij het einde van de huurovereenkomst ingehouden waarborgsom. Niet is komen vast te staan en ook niet aannemelijk is dat enige schade is geleden door verhuurder.
RECHTBANK BREDA
team kanton Breda
zaak/rolnr.: 685376/CV/11-7591
vonnis d.d. 22 februari 2012
inzake
1. [eiseres],
2. [eiser],
beiden wonende te [woonplaats],
eisers,
gemachtigde: mr. G.A. van Gorcom, advocaat te Veenendaal,
tegen:
[gedaagde],
wonende te [adres],
gedaagde,
procederend in persoon.
1. Het verdere verloop van het geding
De verdere procesgang blijkt uit de volgende stukken:
a) het tussenvonnis van 7 december 2011 en daarin genoemde stukken;
b) de aantekeningen van de griffier met betrekking tot de comparitie van partijen van 11 februari 2012, waaraan gehecht  3 door de gemachtigde van eisers ter comparitie in het geding gebrachte stukken.
De inhoud van deze stukken moet als hier ingevoegd worden beschouwd.
2. Het geschil
Eisers, hierna te noemen [eisers]., vorderen veroordeling van gedaagde, hierna te noemen [gedaagde], tot betaling van een bedrag van € 1.891,75, te vermeerderen met de wettelijke rente over dit bedrag vanaf 1 september 2011 tot de dag der algehele voldoening, alsmede tot betaling van de proceskosten, vermeerderd met nasalaris.
[gedaagde] voert verweer en vordert verwijzing van [eisers] in de proceskosten.
3. De beoordeling
3.1.
Tussen partijen staat als enerzijds gesteld en anderzijds niet of onvoldoende gemotiveerd betwist het volgende vast:
- [gedaagde] is door zijn – inmiddels overleden – vader in of vóór 2010 gemachtigd om de tot omstreeks 2008 door vader alleen bewoonde eigendomswoning aan de [adres] – ouderlijke woning van [gedaagde] en zijn 4 broers en 1 zuster - te koop aan te bieden en, in afwachting van een koper, te verhuren;
- in of omstreeks het voorjaar van 2010, toen de verkoop niet wilde vlotten, heeft [gedaagde] de schil van de omstreeks 1965 gebouwde woning doen renoveren en alle binnenmuren doen stucen;
- bij de door [gedaagde] in de arm genomen makelaar hebben zich in het late voorjaar of de vroege zomer van 2010 [eisers] gemeld, die op zoek waren naar een huurwoning voor bepaalde tijd voor hun gezin met 3 kinderen;
- [gedaagde] als verhuurder en [eisers] als huurders hebben een schriftelijke huurovereenkomst gesloten krachtens welke [eisers] de woning voor de periode 1 augustus 2010 t/m 31 juli 2011 in huur verkregen voor een huurprijs van € 1.600,00 per maand;
- in de huurovereenkomst, waarvan de concept tekst is geleverd door [eisers]., is onder meer bepaald, dat geen huisdieren zijn toegestaan zonder uitdrukkelijke toestemming van verhuurder (11.2), dat veranderingen slechts zijn toegestaan met schriftelijke toestemming van verhuurder (11.3), dat huurders verplicht zijn om schade aan de woning, die door hun schuld of nalatigheid is ontstaan, te vergoeden of te herstellen (11.8) en dat het huurders niet is toegestaan gaten te boren en/of spijkers te slaan in ramen, deuren, kozijnen, muren etc. (11.12), dat huurders moeten meewerken aan bezichtigingen en andere op verkoop gerichte handelingen (12.4 t/m 6) en dat het in het gehuurde aanwezige keukenblok en fornuis mogen worden verwijderd (12.7);
- bij aanvang van de huurovereenkomst hebben [eisers] een waarborgsom van € 1.600,00 voldaan, conform art. 5.1. van de huurovereenkomst;
- [eisers] hebben bij aanvang van de huurovereenkomst een kattenluikje in de op de tuin uitkomende deur laten aanbrengen voor hun kat en hebben enkele tientallen gaten in de wanden van de diverse kamers geboord om daar bevestigingspunten in aan te brengen voor schilderijen en dergelijke;
- in januari 2011 (volgens www.funda.nl op 25 januari, ktr) is, na enkele bezichtigingen van de woning, waarbij niet [gedaagde] zelf maar zijn makelaar was betrokken, de woning verkocht, waarbij levering per 1 augustus 2011 is overeengekomen;
- partijen hebben op 7/28 april respectievelijk 2 mei 2011 een huurbeëindigingsovereenkomst gesloten, waarin onder meer is neergelegd, dat een bedrag van € 1.000 voor de door [eisers] aangebrachte keuken zal worden betaald en dat oplevering zal plaats vinden conform art. 12 van de huurovereenkomst;
- bij email van 21 juni 2011 heeft [gedaagde] koper en [eisers] met elkaar in contact gebracht door hen elkaars telefoonnummers te verstrekken, dit in verband met mogelijke overname door koper van, kort gezegd, door [eisers] aangebrachte stoffering;
- [eisers] zijn medio juli 2011 naar elders verhuisd, met dien verstande dat nog enkele kleinere zaken, zoals een wijnvoorraad, in de woning achterbleven voor verhuizing vóór 1 augustus 2011;
- op woensdagavond 27 juli 2011 heeft Dodemont [gedaagde] en de koper in de woning aangetroffen, toen hij enkele zaken wilde ophalen; tot een echt driegesprek is het toen niet gekomen;
- op 31 juli 2011 hebben [eisers], in afwijking van het bepaalde in art. 12.1 van de huurovereenkomst en een toezegging in een e-mail van [eisers] d.d. 31 juli 2011 13.18 uur, de sleutel van de woning niet aan [gedaagde] maar aan koper overhandigd;
- op de ochtend van 1 augustus 2011 – ’s middags zou het notarieel transport plaats vinden –hebben [gedaagde] en zijn broers en zusters als het ware afscheid van hun ouderlijk huis genomen, hetgeen slechts mogelijk was omdat koper de sleutel daartoe even wilde afstaan;
- in meer genoemde e-mail van 31 juli 2011 en een vervolg e-mail van 7 augustus 2011 hebben [eisers] verzocht om overmaking van een bedrag van € 4.200 aan borg (€ 3.200) en overnamekosten keuken (€ 1.000);
- na correspondentie tussen partijen respectievelijk de gemachtigde van [eisers] en [gedaagde] over de omvang van de betaalde borg en de staat van het gehuurde op 31 juli 2011 heeft [gedaagde] aan [eisers] op 19 september 2011 een bedrag van € 1.008,25 betaald.
3.2.
Het door [eisers] gevorderde bedrag van € 1.891,75 is de resultante van:
a) + € 1.000,00 aan overeengekomen vergoeding voor de keuken;
b)+ € 1.600,00 aan waarborgsom;
c) + €    300,00 aan buitengerechtelijke kosten;
d) - € 1.008,25 aan betaling.
Aan deze vordering leggen [eisers] de stelling ten grondslag, dat [gedaagde] ten onrechte het leeuwendeel van de waarborgsom inhoudt. De gestelde gebreken aan het gehuurde bij oplevering – het te verwijderen kattenluikje en de gaten in de muren – vormen geen verrekenbare schade, en als die er wel is, komen slechts de kosten van zelfwerkzaamheid voor vergoeding in aanmerking, nu er geen vóór- en/of eindinspectie hebben plaats gevonden en geen gelegenheid is geboden aan [eisers] om zelf de gebreken te verhelpen. Voor toekenning van buitengerechtelijke kosten is reden gezien de door de gemachtigde gevoerde correspondentie.
Het verweer van [gedaagde] komt er in de kern op neer, dat [eisers] zich niet hebben gehouden aan de bepalingen in de huurovereenkomst – in het bijzonder art. 11.2, 11.3 en 11.12 – en dat de al of niet-tevredenheid van koper over de staat van de woning bij levering aan koper niet ter zake doet.
3.3.
Vast staat, dat [eisers] zich niet hebben gehouden aan het bepaalde in art. 11.2 (het houden van 1 of meer katten), 11.12 (het boren van gaten in de gestucte muren) en 11.3 (het aanbrengen van een kattenluikje in de deur naar de tuin). Voor zover de broer van [gedaagde] daarvoor toestemming heeft gegeven moet worden vastgesteld, dat [gedaagde] zijn broer niet is, dat niet is gesteld of gebleken, dat [gedaagde] zijn broer had gemachtigd om voor hem op te treden en dat aan het schriftelijkheidsvereiste voor de toestemming wat betreft het kattenluikje niet is voldaan. Als onvoldoende weersproken staat vast, dat [gedaagde] vanaf de aanvang van de huurovereenkomst tot 27 juli 2011 niet in het gehuurde is geweest (ter comparitie blijkt, dat het bepaalde in art. 11.10 over de reservesleutel en het archief abusievelijk in de huurovereenkomst is terecht gekomen), zodat moet worden uitgegaan van onbekendheid bij [gedaagde] met de aanwezigheid van kattenluikje en tientallen ([gedaagde] spreek van 90, maar dat aantal wordt door [eisers] betwist) gaten in de nog maar net gestucte muren.
De kantonrechter gaat er van uit, dat [gedaagde], toen hij op woensdag 27 juli 2011 met de koper een rondje door het – ontruimde - huis maakte, het kattenluikje en de gaten heeft gezien, in ieder geval heeft kunnen en moeten zien. Vast staat, dat [gedaagde] [eisers] daarop niet heeft aangesproken. Voorstelbaar is, dat hij dat niet heeft willen doen in aanwezigheid van koper, maar minder begrijpelijk is, dat hij dat ook niet heeft gedaan in de periode 27 juli-1 augustus 2011.
3.4.
De verplichting van de huurder om het gehuurde bij het einde van de huurovereenkomst aan verhuurder op te leveren in de staat, beschreven in art. 7: 224 lid 2 B.W., is een verplichting, waaraan voldaan moet zijn ten tijde van de oplevering. Wordt aan die verplichting op het moment suprême niet voldaan, dan treedt verzuim in, zonder dat de huurder nog in gebreke behoeft te worden gesteld. Dit volgt uit een uitspraak van de Hoge Raad van 27 november 1998 (NJ 1999,380). In diezelfde uitspraak is uitgemaakt, dat bij gebreke van een gezamenlijke inspectie (door huurder en verhuurder)  van het gehuurde bij het einde van de huurovereenkomst en het niet bieden van een herstelmogelijkheid aan de huurder  herstelkosten slechts mogen worden gevorderd in de omvang als zij door de huurder zouden zijn gemaakt wanneer deze de woning zelf zou hebben hersteld. Deze uitspraak is gedaan onder het oude, vóór 1 augustus 2003 geldende, huurrecht, maar heeft niet aan betekenis verloren, omdat op dit punt het nieuwe recht materieel niet afwijkt van het oude.
Dat betekent, dat [gedaagde] op pag. 20 (punt 4) van zijn conclusie van antwoord van een on juiste maatstaf uitgaat: hij gaat uit van herstel door een aannemer.
Het lijkt er op, dat [eisers] naar het andere uiterste schieten, als zij de door hen zelf te maken herstelkosten op € 50,00 waarderen. Uit het navolgende zal blijken, dat het geschil over die financiële waardering van de eigen “virtuele” inspanningen van [eisers] niet behoeft te worden beslecht.
3.5.
Ingevolge het bepaalde in art. 6: 74 verplicht iedere tekortkoming in de nakoming van een verbintenis de schuldenaar tot vergoeding van de schade, die de schuldeiser daardoor lijdt.
De vraag is nu, welke schade [gedaagde] lijdt door de niet-nakoming van de verplichtingen van [eisers]. Voor zover het gaat om de hierboven sub 3.4. bedoelde verplichting tot oplevering in de staat, bedoeld in art. 224 – peildatum 1 augustus 2011 0.00 uur – is niet gesteld of gebleken, dat [gedaagde] enige schade heeft geleden. Niet is immers gesteld of gebleken, dat [gedaagde] als (gevolmachtigde van de) verkoper door de koper is aangesproken op een levering van het gekochte in strijd met het conformiteitbeginsel.
Voor zover het gaat om het handelen in strijd met bepalingen van art. 11 van de huurovereenkomst –een door [gedaagde] niet eerder dan op 27 juli 2011 ontdekt handelen vanaf aanvang van de huurovereenkomst -, is de onderhandelingsfase koper-verkoper van belang en laatstelijk de datum in januari 2011 waarop de koopovereenkomst is gesloten. Vast staat, dat koper heeft kunnen zien, dat in het koopobject een kattenluikje aanwezig was en uit de presentie aan de muren van schilderijen en andere voorwerpen heeft hij de aanwezigheid van bevestigingspunten aan/in die muren kunnen afleiden. De gedachte, die [gedaagde] ingang wil doen vinden is deze, dat koper in zijn bieding(en) de kosten van het opnieuw stucen heeft verdisconteerd en dat de koopsom lager is uitgevallen dan het geval zou zijn geweest als de muren geheel van gaten vrij zouden zijn geweest en er uit zouden hebben gezien als op de datum van ingang van de verhuur. Naar het oordeel van de kantonrechter komt niet vast te staan – en is bij woningen in de prijsklasse, waarover het hier gaat (volgens dezelfde Funda-site was de laatste vraagprijs € 789.000) ook niet erg waarschijnlijk -, dat de aanwezigheid van – vermoede, dan wel te vermoeden - gaten in de wanden voor de koper aanleiding is geweest om lager te bieden dan hij gedaan zou hebben als die – vermoede of te vermoeden –gaten er niet waren geweest. (Uit meer genoemd punt 4 op pag 20 van de conclusie van antwoord leidt de kantonrechter overigens af, dat de totale stuckosten in 2010 ongeveer € 4.300,-- hebben bedragen) De enkele omstandigheid, dat de koper na 1 augustus 2011 de muren opnieuw heeft laten stucen is daartoe niet voldoende. Een ter zake dienend bewijsaanbod ontbreekt.
De kantonrechter komt zo, of hij nu uitgaat van de peildatum 1 augustus 2011 0.00 uur of de bezichtigings/ onderhandelingsperiode voorafgaande aan 25 januari 2011, tot de conclusie, dat niet komt vast te staan en dat ook niet aannemelijk is, dat enige schade is geleden door [gedaagde].
3.6.
De kantonrechter wil wel aannemen, dat op de “beleving” van de ouderlijke woning in de ochtend van 1 augustus 2011 door [gedaagde] en zijn broers en zuster door de aanwezigheid van de gaten in de muren een domper werd gezet en dat mogelijk ook de vraag is gerezen en ook aan de orde is gesteld, wat nu het netto resultaat was van het stucen van het huis in 2009/2010. Maar die mogelijkerwijze emotionele schade is niet een schade, die volgens Nederlands recht voor vergoeding in aanmerking komt.
3.7.
De conclusie moet luiden, dat het leeuwendeel van de waarborgsom zonder grond is ingehouden en dat aanspraak bestaat op teruggave van deze waarborgsom. De post buitengerechtelijke kosten is als enerzijds voldoende onderbouwd en anderzijds niet weersproken, eveneens toewijsbaar.
Het gevorderde bedrag is dus toewijsbaar.
4. De kosten
Als de in het ongelijk gestelde partij moet [gedaagde] worden verwezen in de kosten, aan de zijde van [eisers] gevallen. Voor toekenning van nasalaris ziet de kantonrechter bij gebreke van een gestelde grond, geen aanleiding.
5. De beslissing
De kantonrechter:
veroordeelt gedaagde om tegen behoorlijk bewijs van kwijting aan eisers te betalen een som van € 1.891,75 vermeerderd met de wettelijke rente over dit bedrag vanaf 1 september 2011 tot de dag der algehele voldoening;
veroordeelt gedaagde in de proceskosten, aan de zijde van eiseres tot deze uitspraak begroot op € 597,27 waaronder
€ 300,--als salaris voor de gemachtigde van eiseres;
verklaart dit vonnis tot zover uitvoerbaar bij voorraad;
wijst af het meer of anders gevorderde.
Dit vonnis is gewezen door mr. C. Wallis en uitgesproken op de openbare terecht¬zitting van 22 februari 2012.
"
ECLI_NL_RBARN_2011_BU3871.xml|False|"afwijzen incidentele vordering tot vrijwaring.
vonnis
RECHTBANK ARNHEM
burgerlijk recht, sector kanton
Locatie Nijmegen
zaakgegevens	755959 \ CV EXPL  11-3748 \ MB \ 377 BD
uitspraak van	7 oktober 2011
vonnis in het vrijwaringsincident en in de hoofdzaak
in de zaak van
[verhuurder]
wonende te [woonplaats]
eisende partij in de hoofdzaak
verwerende partij in het incident
gemachtigde mr. H.C.J. Oomen
tegen
[huurder]
wonende te [woonplaats]
gedaagde partij in de hoofdzaak
eisende partij in het incident
gemachtigde mr.ing. A. Klein
Partijen worden hierna [verhuurder] en [huurder] genoemd.
1. De procedure
Het verloop van de procedure blijkt uit:
-	de dagvaarding van 19 mei 2011 met producties
-	de incidentele conclusie tot oproeping in vrijwaring met een productie
-	de conclusie van antwoord in het incident.
2. De vordering in de hoofdzaak
2.1.	[verhuurder] vordert dat de kantonrechter bij vonnis, uitvoerbaar bij voorraad en op de minuut:
1) de tussen [huurder] en [verhuurder] overeengekomen huurovereenkomst per datum van het te wijzen vonnis ontbindt onder de verplichting voor [huurder] als huurder het gehuurde voor die datum te hebben ontruimd, met afgifte van de sleutels aan [verhuurder].
2) [huurder] veroordeelt om binnen twee dagen na het in deze te wijzen vonnis de overeengekomen huur te betalen vanaf 1 februari 2011 tot en met de datum van de beëindiging van de huurovereenkomst, te vermeerderen met de contractuele boete als genoemd in artikel 18.2 van de Algemene Bepalingen behorende bij de huurovereenkomst.
3) [huurder] veroordeelt tot vergoeding van de schade zoals naar maatstaven van redelijkheid en billijkheid vast te stellen op een bedrag van € 83.725,00 als genoemd onder de punten 7 en 9 van de dagvaarding, te vermeerderen met de wettelijke rente vanaf 19 mei 2011.
4) bepaalt dat [verhuurder] de bedragen genoemd onder 2 en 3 kan verrekenen met de waarborgsom van € 22.500,00 die [huurder] aan [verhuurder] krachtens de huurovereenkomst heeft betaald zoals gesteld in punt 10 van de dagvaarding.
5) [huurder] veroordeelt in de proceskosten.
2.2.	[verhuurder] baseert zijn vordering, kort samengevat, op de volgende stellingen.
Hij is op 1 oktober 2007 voor de duur van vijf jaren een huurovereenkomst aangegaan met [huurder] voor wat betreft een bedrijfsruimte aan [adres] tegen een huurprijs van € 70.000,00 per jaar. In januari 2011 heeft de politie een inval gedaan in het gehuurde waarbij een hennepkwekerij is aangetroffen met alle daarbij behorende criminele activiteiten. [huurder] heeft het gehuurde dan ook niet gebruikt voor de overeengekomen bestemming zoals omschreven in de huurovereenkomst en heeft derhalve niet voldaan aan de uit de huurovereenkomst voortvloeiende verplichtingen. Verder heeft [huurder] zich niet als goed huurder gedragen in de zin van artikel 7:213 BW door het gehuurde te gebruiken voor het ontplooien van criminele activiteiten. Deze tekortkomingen rechtvaardigen de ontbinding van de huurovereenkomst. Voorts heeft het handelen van [huurder] ertoe geleid dat er schade aan het gehuurde is ontstaan, welke schade door hem dient te worden vergoed.
Ook is [huurder] sinds 1 februari 2011 in gebreke met het betalen van de huurpenningen.
3. Het geschil in het incident en de beoordeling daarvan
3.1.	[huurder] vordert toestemming om [persoon X] (hierna: [persoon X]) op te roepen in vrijwaring.
Hij stelt ter onderbouwing dat hij het gehuurde, weliswaar zonder toestemming van
[verhuurder], heeft onderverhuurd aan [persoon X] en dat [persoon X] degene is geweest die zich schuldig heeft gemaakt aan het telen van hennep. Voor zover [huurder] is gehouden tot betaling van welk bedrag dan ook aan [verhuurder], heeft hij er belang bij dat hij door [persoon X] zal worden gevrijwaard.
3.2.	[verhuurder] betwist dat er een rechtsverhouding bestaat tussen [huurder] en [persoon X] die meebrengt dat [persoon X] verplicht is om de nadelige gevolgen van een vonnis tegen [huurder] te dragen. Daarom moet, volgens hem, de incidentele vordering worden afgewezen. Voorts heeft [verhuurder] aangevoerd dat het toewijzen van de incidentele vordering zal leiden tot onredelijke en onnodige vertraging van de hoofdzaak en dat ook om deze reden de incidentele vordering moet worden afgewezen.
3.3.	De kantonrechter overweegt hierover als volgt.
Voor vrijwaring is vereist dat [persoon X] krachtens zijn rechtsverhouding tot [huurder] verplicht is de nadelige gevolgen van een veroordeling van [huurder] in de hoofdzaak te dragen.
Ingevolge artikel 210 van het Wetboek van Burgerlijke Rechtsvordering ligt het op de weg van [huurder] om te onderbouwen dat met [persoon X] een rechtsverhouding bestaat die voor [persoon X] een verplichting tot vrijwaring meebrengt. Dit heeft hij echter nagelaten. Immers, uit het door [huurder] overgelegde proces-verbaal blijkt niet dat er sprake is van van een huurovereenkomst, dan wel andere rechtsverhouding, tussen [huurder] en [persoon X]. Ook zijn er verder geen stukken overgelegd waaruit volgt dat er sprake is van een rechtsverhouding tussen [huurder] en [persoon X]. De enkele stelling dat sprake is van een onderhuurovereenkomst, die – zo kan uit de stellingen van [verhuurder] worden afgeleid – wordt betwist, is daartoe onvoldoende. De kantonrechter wijst de vordering dan ook af, omdat onvoldoende is gebleken dat [huurder] belang kan hebben bij de oproeping in vrijwaring.
3.4.	[huurder] wordt als de in het ongelijk gestelde partij in de kosten van het incident veroordeeld. Deze kosten worden aan de zijde van [verhuurder] begroot op € 700,00 aan salaris voor de gemachtigde.
4. De beslissing
De kantonrechter
in het incident
4.1.	wijst de vordering af;
4.2.	veroordeelt [huurder] in de kosten van het incident, tot op heden aan de kant van [verhuurder] begroot op € 700,00;
in de hoofdzaak
4.3.	verwijst de zaak naar de rol van 4 november 2011 voor conclusie van antwoord aan de zijde van [huurder];
4.4.	houdt iedere verdere beslissing aan.
Dit vonnis is gewezen door de kantonrechter mr. M.J. Blaisse en in het openbaar uitgesproken op 7 oktober 2011.
"
ECLI_NL_RBZWB_2013_6708.xml|False|"Tussen partijen heeft een huurovereenkomst bestaan. Op de huurovereenkomst zijn de 'Algemene bepalingen Huurovereenkomst Kantoorruimte en andere bedrijfsruimte in de zin van art. 7:230a BW' van toepassing verklaard. Huurder erkent de openstaande huurtermijnen en de gevorderde herstelkosten. Zij betwist echter de boete die verhuurder vordert op grond van het in artikel 18.2 van de algemene bepalingen overeengekomen boetebeding. Verhuurder heeft bij de berekening van de boeterente van 2% per maand bij iedere nieuwe vervaltermijn gekeken naar het aantal achterstallige maanden. Vervolgens heeft zij over al deze openstaande maanden wederom een boete berekend. Primair heeft huurder aangevoerd dat er sprake is van een onredelijk bezwarend beding in de zin van artikel 6:233, onder a, BW. Subsidiair heeft zij verzocht de boete te matigen op grond van artikel 6:94 lid 1 BW. Voorts is het boetebeding, in de visie van huurder, op een verkeerde wijze uitgelegd en is de boete derhalve op een verkeerde wijze berekend. Volgens haar is zij over iedere maand die zij niet tijdig heeft voldaan slechts eenmaal een boete verschuldigd. De kantonrechter oordeelt als volgt. Het boetebeding heeft geen betrekking op vele mogelijke tekortkomingen maar ziet slechts op één situatie, te weten die waarbij vertraging in de betaling is opgetreden. Naar het oordeel van de kantonrechter is er dan ook sprake van een schadefixatiebeding dat enkel strekt tot vergoeding van de schade die de verhuurder lijdt bij niet tijdige betaling van de huurbetalingen door de huurder zodat het beding derhalve vergelijkbaar is met de wettelijke vertragingsrente. Hoewel het juist is, dat de algemene bepalingen door een branchevereniging voor verhuurders zijn opgesteld brengt dit niet met zich dat een huurder hierover niet kan onderhandelen bij het sluiten van een huurovereenkomst. Zeker van een professionele huurder mag worden verwacht dat zij op de hoogte is van de strekking van het beding en derhalve geen overeenkomst sluit indien zij het oneens is met de voorwaarden. Bovendien is het op zichzelf niet direct onredelijk bezwarend dat er een contractuele boete is gesteld op het niet nakomen van betalingsverplichtingen. Voorts dient bij de beoordeling van de vraag of een beding onredelijk bezwarend is in de zin van artikel 6:233, onder a, BW rekening te worden gehouden met de rechterlijke matigingsbevoegdheid krachtens artikel 6:94 lid 1 BW. (Mede) gelet op deze mogelijkheid tot matiging van de boete acht de kantonrechter het boetebeding niet onredelijk bezwarend. Gesteld noch gebleken is echter dat verhuurder een schade lijdt van 2% van de maandelijkse huurprijs indien deze door de huurder niet tijdig wordt voldaan. Dit komt de kantonrechter ook ongeloofwaardig voor nu de wettelijke handelsrente in het jaar 2012 slechts 8% per jaar bedroeg. Nu huurder op grond van het boetebeding een boete is verschuldigd van 24% per jaar is de kantonrechter dan ook, met huurder, van oordeel dat de boete ongekend hoog en disproportioneel is. Door de verhuurder wordt geen verklaring gegeven die dit buitensporige verschil rechtvaardigt. Naar het oordeel van de kantonrechter bestaat er dan ook een grond voor matiging van de boete tot de helft, derhalve tot 1% per maand. Nu het beding strekt tot vergoeding van de schade wegens vertraging in de betaling en gesteld noch gebleken is dat deze schade meer bedraagt dan 1% van de maandelijkse huurprijs volgt de kantonrechter voorts de door huurder toegepaste uitleg van het beding. Het zou immers niet redelijk zijn dat een huurder de boete over een bepaalde maand, elke navolgende maand weer zou moeten betalen totdat de huur over die desbetreffende maand is voldaan.
Kanton
Bergen op Zoom
zaak/rolnr.: 761305 CV EXPL 13-854

inzake
de besloten vennootschap
statutair gevestigd te [plaats] en kantoorhoudende te [plaats],
eiseres,
gemachtigde: mr. Ong. S.G., advocaat te Eindhoven,
tegen
de besloten vennootschap
statutair gevestigd te [plaats] en kantoorhoudende te [plaats], aan de [adres],
gedaagde,
gemachtigde: mr. J.P. van Asten, advocaat te Breda.
De procesgang blijkt uit de volgende stukken:
het tussenvonnis in deze zaak van 8 mei 2013 met de daarin genoemde processtukken;
de bij brief d.d. 1 augustus 2013 door de gemachtigde van eiseres toegezonden aanvullende producties;
de akte vermeerdering van eis;
de aantekeningen van de griffier met betrekking tot de comparitie van partijen van 13 augustus 2013.
Eiseres (verder te noemen: “[eiseres]”) vordert bij vonnis, uitvoerbaar bij voorraad, gedaagde (verder te noemen: “[gedaagde]”) te veroordelen tot betaling van:
de achterstallige huurtermijnen, gebruiksvergoeding en boeterentes tot 1 maart 2013 en buitengerechtelijke incassokosten ad in totaal € 97.169,23;
de herstelkosten ad € 8.042,00;
de wettelijke handelsrente over de voornoemde bedragen vanaf 1 maart 2013 tot aan de dag der algehele voldoening;
de proceskosten.
[gedaagde] voert verweer en concludeert tot afwijzing van een gedeelte van de vordering, met veroordeling van [eiseres] in de proceskosten, te vermeerderen met de nakosten.

Volhard wordt bij hetgeen is overwogen en beslist in het tussenvonnis van 8 mei 2013.
Tussen partijen staat als enerzijds gesteld en anderzijds niet of onvoldoende weersproken het volgende vast:
[gedaagde] heeft voor de duur van drie jaar en ingaande op 1 januari 2007 de bedrijfsruimte met kantoren, staande en gelegen te [plaats], aan de [adres], gehuurd van [eiseres], tegen een huurprijs van laatstelijk € 54.726,07 per kwartaal;
na afloop van de eerste drie jaar is de huurovereenkomst voortgezet voor een aansluiteinde periode van 3 jaar, derhalve van 1 januari 2010 tot en met 31 december 2012. In de loop van het jaar 2011 is de huurovereenkomst tijdig en correct opgezegd door [gedaagde] zodat deze is geëindigd per 1 januari 2013;
op de huurovereenkomst zijn de ‘Algemene bepalingen Huurovereenkomst Kantoorruimte en andere bedrijfsruimte in de zin van art. 7:230a BW’ van toepassing verklaard. In de algemene voorwaarden is onder meer het volgende bepaald:

[eiseres] heeft haar vordering gegrond op de voormelde huurovereenkomst. In haar visie heeft [gedaagde] een huurachterstand laten ontstaan over het tweede, derde en vierde kwartaal van 2012 ad in totaal € 162.369,09. In de periode van 1 november 2012 tot en met 17 december 2012 is (namens [gedaagde]) een bedrag voldaan van € 112.021,70, zodat [eiseres] thans nog vordert een bedrag van € 50.347,39. Nu de huurtermijnen niet tijdig zijn voldaan maakt [eiseres] ook aanspraak op de in de algemene voorwaarden overeengekomen contractuele boete van 2% per maand. Volgens haar heeft zij over de maanden april tot en met september 2012 recht op 19 boetemaanden ad in totaal € 6.817,39. Tevens maakt zij aanspraak op buitengerechtelijke incassokosten van € 2.398,96. Nu de huurovereenkomst tussen parijen is geëindigd op 1 januari 2013 en [gedaagde] het gehuurde eerst per 1 maart 2013 heeft ontruimd en aan [eiseres] heeft opgeleverd, vordert [eiseres] tevens een gebruiksvergoeding over de maanden januari en februari 2013 ad € 18.242,02 per maand, vermeerderd met de boeterente over drie maanden. Voorts stelt [eiseres], dat bij de tussentijdse opname gebleken is dat [gedaagde] bouwkundige wijzigingen heeft aangebracht aan het gehuurde en dat er sprake was van aanrijdschade aan de overheaddeuren. Deze opleverpunten/herstelwerkzaamheden waren volgens [eiseres] niet uitgevoerd ten tijde van de oplevering. [eiseres] heeft offertes opgevraagd met betrekking tot deze werkzaamheden en vordert een bedrag van € 8.042,00 van [gedaagde] zodat zij deze werkzaamheden zelf door een derde kan laten uitvoeren. In totaal vordert [eiseres] derhalve een bedrag van € 105.211,23, te vermeerderen met de wettelijke handelsrente vanaf 1 maart 2013 en de proceskosten.
[gedaagde] erkent dat zij een huurachterstand heeft laten ontstaan over de periode april 2012 tot en met december 2012, welke thans nog € 50.347,39 bedraagt. Tevens erkent [gedaagde] de gevorderde herstelkosten ad € 8.042,00 en de gebruiksvergoeding over de maanden januari en februari 2013 ad in totaal € 36.484,05.Wel betwist [gedaagde] de gevorderde boeterentes en de incassokosten. Op het verweer van [gedaagde] zal, voor zover van belang, hierna nader worden ingegaan.
De door [gedaagde] erkende vorderingen zullen worden toegewezen. Gelet op het verweer van [gedaagde] is thans enkel nog de gevorderde contractuele boete ad € 7.911,92 en de buitengerechtelijke incassokosten ad € 2.398,96 in geschil tussen partijen.
De door [eiseres] gevorderde boete vindt haar grondslag in artikel 18.2 van de algemene bepalingen die op de huurovereenkomst van toepassing zijn verklaard. Het boetebeding heeft geen betrekking op vele mogelijke tekortkomingen maar ziet slechts op één situatie, te weten die waarbij vertraging in de betaling is opgetreden. Naar het oordeel van de kantonrechter is er dan ook sprake van een schadefixatiebeding dat enkel strekt tot vergoeding van de schade die [eiseres] lijdt bij niet tijdige betaling van de huurbetalingen door [gedaagde] en is het beding derhalve vergelijkbaar met de wettelijke vertragingsrente.
Volgens [gedaagde] is dit een onredelijk bezwarend beding in de zin van artikel 6:233, onder a, BW en zij doet derhalve een beroep op de vernietigbaarheid van het beding. [gedaagde] heeft hiertoe aangevoerd dat de algemene bepalingen eenzijdig zijn opgesteld door de ROZ, een brancheorganisatie voor verhuurders, en er bij het opstellen van de voorwaarden geen belangenorganisaties voor huurders aanwezig zijn geweest. Voorts voert zij aan dat ook bij de totstandkoming van de huurovereenkomst geen ruimte is geweest om over de contractuele boete te onderhandelen. De kantonrechter volgt [gedaagde] niet in haar stelling. Het is weliswaar juist dat de algemene bepalingen door een branchevereniging voor verhuurders zijn opgesteld maar dit brengt niet met zich dat een huurder hierover niet kan onderhandelen bij het sluiten van een huurovereenkomst. Zeker van een professionele huurder als [gedaagde] mag worden verwacht dat zij op de hoogte is van de strekking van het beding en derhalve geen overeenkomst sluit indien zij het oneens is met de voorwaarden. Bovendien is het op zichzelf niet direct onredelijk bezwarend dat er een contractuele boete is gesteld op het niet nakomen van betalingsverplichtingen. Voorts dient bij de beoordeling van de vraag of een beding onredelijk bezwarend is in de zin van artikel 6:233, onder a, BW rekening te worden gehouden met de rechterlijke matigingsbevoegdheid krachtens artikel 6:94 lid 1 BW (HR 24 maart 2006,
Subsidiair heeft [gedaagde] verzocht om de gevorderde boete te matigen op grond van voornoemd artikel. Krachtens dit artikel kan een boete worden gematigd indien de billijkheid dit klaarblijkelijk eist. Gesteld noch gebleken is dat [eiseres] een schade lijdt van 2% van de maandelijkse huurprijs indien deze door [gedaagde] niet tijdig wordt voldaan. Dit komt de kantonrechter ook ongeloofwaardig voor nu de wettelijke handelsrente in het jaar 2012 slechts 8% per jaar bedroeg. Nu [gedaagde] op grond van het boetebeding een boete is verschuldigd van 24% per jaar is de kantonrechter dan ook, met [gedaagde], van oordeel dat de boete ongekend hoog en disproportioneel is. Door [eiseres] wordt geen verklaring gegeven die dit buitensporige verschil rechtvaardigt. Bovenstaande levert een grond op voor matiging ex artikel 6:94 lid 1 BW (vgl. HR 11 februari 2000,
Wel dient nog het verweer van [gedaagde] te worden beoordeeld dat de boetes, gelet op de toegepaste cumulatie, op een verkeerde wijze zouden zijn berekend door [eiseres]. Naar de kantonrechter begrijpt stelt [gedaagde], dat zij over elke maand die zij niet tijdig heeft voldaan slechts eenmaal een boete is verschuldigd. Nu zij drie kwartalen (9 maanden) niet tijdig heeft betaald is [gedaagde], in haar visie, slechts 9 maal een boete verschuldigd en niet 19 maal zoals door [eiseres] wordt gesteld. Hoewel de kantonrechter de in de dagvaarding beschreven berekening niet kan volgen begrijpt hij dat [eiseres] bij iedere nieuwe vervaltermijn heeft gekeken naar het aantal achterstallige maanden. Vervolgens heeft zij over al deze openstaande maanden wederom een boete berekend. Partijen verschillen derhalve van mening over de wijze waarop artikel 18.2 uit de algemene bepalingen dient te worden uitgelegd. De kantonrechter is het met partijen eens dat de zinsnede “
[eiseres] heeft ook de boeterente gevorderd over de gebruiksvergoeding die [gedaagde] over de maanden januari en februari 2013 dient te voldoen. Uit artikel 18.2 blijkt echter dat de huurder een boete dient te voldoen indien de huurder een uit hoofde van de huurovereenkomst verschuldigd bedrag niet prompt op de vervaldag heeft voldaan. De huurovereenkomst is echter geëindigd per 1 januari 2013. [gedaagde] is de gebruiksvergoeding dan ook niet meer verschuldigd uit hoofde van de huurovereenkomst zodat er geen grondslag bestaat voor toewijzing van de boeterente hierover. Over de gebruiksvergoeding zal daarom slechts de wettelijke handelsrente worden toegekend.
Het voorgaande in acht genomen zal [gedaagde] worden veroordeeld tot betaling van de boeterente van 1% van de maandelijkse huurprijs over de maanden april tot en met december 2012. De huurprijs bedroeg over het eerste en tweede kwartaal € 53.821,51 zodat de maandelijkse huurprijs € 17.940,50 betrof. In het derde kwartaal is de huurprijs gestegen tot een bedrag van € 54.726,07 zodat de huurprijs per maand € 18.242,03 bedroeg. In totaal dient [gedaagde] derhalve een boete te betalen van € 1.623,69 (6 x 1% over € 17.940,50 + 3 x 1% over € 18.242,03), te vermeerderen met de gevorderde wettelijke handelsrente vanaf de opeisbaarheid van iedere boete.
Op grond van artikel 6:92 lid 2 BW treedt hetgeen [gedaagde] ingevolge het boetebeding is verschuldigd in de plaats van de schadevergoeding op grond van de wet. De door [eiseres] gevorderde wettelijke handelsrente vanaf 1 maart 2013 over de huurachterstand zal dan ook worden afgewezen.
Ten slotte heeft [eiseres] een bedrag van € 2.398,96 aan buitengerechtelijke incassokosten gevorderd, uitgaande van een huurachterstand van € 162.369,09. Dit bedrag is gebaseerd op het bepaalde in het Besluit vergoeding voor buitengerechtelijke incassokosten (hierna: het Besluit). Het Besluit is echter slechts van toepassing indien het verzuim op of na 1 juli 2012 is ingetreden. De kantonrechter stelt vast dat die situatie in dit geval niet aan de orde is. De vraag of buitengerechtelijke incassokosten verschuldigd zijn zal daarom worden getoetst aan de eisen zoals deze zijn geformuleerd in het rapport Voor-werk II. [gedaagde] heeft de buitengerechtelijke incassokosten betwist. In haar visie heeft [eiseres] onvoldoende werkzaamheden verricht die een vergoeding van deze kosten zouden rechtvaardigen. Indien aan [eiseres] wel een vergoeding zou toekomen dient deze niet meer te bedragen dan € 1.278,47, uitgaande van een huurachterstand van € 50.347,39. Uit de in het geding gebrachte e-mailberichten die partijen over een weer hebben verstuurd blijkt dat [eiseres] veel pogingen heeft ondernomen om tot een oplossing te komen met betrekking tot de ontstane huurachterstand. Het is dan ook voldoende gebleken dat (de incassogemachtigde van) [eiseres] werkzaamheden heeft verricht ter voldoening van de vordering buiten rechte. Nu een deel van deze werkzaamheden zijn verricht voor 1 november 2012, de dag dat er betalingen zijn verricht op de huurachterstand, heeft [eiseres] de kosten terecht gebaseerd op de op dat moment bestaande huurachterstand van € 162.369,09. Het gevorderde bedrag van € 2.398,96 komt de kantonrechter redelijk voor zodat dit bedrag zal worden toegewezen.
[gedaagde] zal als de grotendeels in het ongelijk te stellen partij worden veroordeeld in de proceskosten.
De kantonrechter:
veroordeelt [gedaagde] om tegen behoorlijk bewijs van kwijting aan [eiseres] te betalen een bedrag van € 50.347,39 wegens huurachterstand over de periode april 2012 tot en met december 2012;
veroordeelt [gedaagde] om tegen behoorlijk bewijs van kwijting aan [eiseres] te betalen een bedrag van € 36.484,05 aan gebruiksvergoeding over de maanden januari en februari 2013, vermeerderd met de wettelijke handelsrente over dit bedrag vanaf 1 maart 2013 tot aan de dag der algehele voldoening;
veroordeelt [gedaagde] om tegen behoorlijk bewijs van kwijting aan [eiseres] te betalen een bedrag van € 8.042,00 aan herstelkosten, vermeerderd met de wettelijke handelsrente over dit bedrag vanaf 1 maart 2013 tot aan de dag der algehele voldoening;
veroordeelt [gedaagde] om tegen behoorlijk bewijs van kwijting aan [eiseres] te betalen een bedrag van € 1.623,69 aan boeterente over de huurachterstand over de maanden april 2012 tot en met december 2012, vermeerderd met de wettelijke handelsrente over dit bedrag vanaf de dag der opeisbaarheid van iedere boete tot aan de dag der algehele voldoening van die boete;
veroordeelt [gedaagde] om tegen behoorlijk bewijs van kwijting aan [eiseres] te betalen een bedrag van € 2.398,96 aan buitengerechtelijke incassokosten vermeerderd met de wettelijke handelsrente over dit bedrag vanaf 1 maart 2013 tot aan de dag der algehele voldoening;
veroordeelt [gedaagde] in de kosten van dit geding, aan de zijde van [eiseres] tot op heden begroot op € 2.172,71, daarin begrepen een bedrag van € 1.200,00 als salaris voor de gemachtigde van [eiseres];
verklaart dit vonnis tot zover uitvoerbaar bij voorraad;
wijst de vordering voor het overige af.
Dit vonnis is gewezen door mr. W.E.M. Verjans, en in het openbaar uitgesproken op
18 september 2013.
"
ECLI_NL_RBDHA_2013_11075.xml|False|"Beroep op ontbindingsclausule in koopovereenkomst vanwege bodemverontreiniging gerechtvaardigd? Voorgenomen deskundigenonderzoek ter beoordeling van overgelegde rapporten.
vonnis
Team handel
zaaknummer / rolnummer: C/09/427465 / HA ZA 12-1125

in de zaak van
wonende te [woonplaats],
2.
wonende te [woonplaats],
eisers,
advocaat mr. J.J. van der Gouw te Den Haag,
tegen
de publiekrechtelijke rechtspersoon

gevestigd te Tilburg,
gedaagde,
advocaat eerst mr. A.J. Poortvliet, thans mr. W.T. Braams te Den Haag.
Partijen zullen hierna [X] c.s. (in mannelijk enkelvoud) en BBL genoemd worden.
Het verloop van de procedure blijkt uit:
de dagvaarding van 19 juni 2012;
de akte overlegging producties van [X] c.s., met producties;
de conclusie van antwoord, met producties;
het tussenvonnis van 14 november 2012, waarbij de rechtbank een comparitie van partijen heeft gelast;
het proces-verbaal van comparitie van 14 maart 2013;
de brief van mr. Van Poortvliet van 22 maart 2013;
de brief van mr. Braams van 4 april 2013, met bijlagen;
de brief van de rechtbank aan mr. Van der Gouw van 10 juni 2013;
de brief van mr. Braams van 12 juni 2013;
de brief van mr. Van der Gouw van 17 juni 2013;
de brief van de rechtbank aan mr. Braams van 17 juni 2013.
Ten slotte is (opnieuw) een datum voor vonnis bepaald.
De rechtbank leest het proces-verbaal van de comparitie met inachtneming van de opmerkingen van mr. Poortvliet in zijn brief van 22 maart 2013.
BBL heeft geen personeel. Haar werkzaamheden worden uitgevoerd door ambtenaren van de Dienst Landelijk Gebied (DLG), een agentschap van (thans) het ministerie van Economische Zaken, Landbouw en Innovatie. DLG en BBL worden daarom hierna beide aangeduid als BBL.
Eind 2008 heeft [X] c.s. zijn akkerbouwbedrijf te [woonplaats] inclusief woning en bedrijfsgebouwen met bijna 150 hectare grond verkocht aan BBL voor een koopprijs van € 10.500.000,-. [X] c.s. heeft de door BBL opgestelde schriftelijke koopovereenkomst ondertekend op 3 december 2008 en BBL op haar beurt op 23 december 2008. Van de koopovereenkomst maken deel uit een aantal algemene en bijzondere voorwaarden. De beoogde leveringsdatum was 16 maart 2009 of zoveel eerder of later als partijen nader zouden overeenkomen.
Artikel 3 lid 2 van de algemene voorwaarden bepaalt dat de feitelijke levering van het verkochte aan BBL zal geschieden in de staat waarin het zich bij het ondertekenen van de overeenkomst door de verkoper bevindt en dat verkoper zich verplicht voor het verkochte zorg te dragen als een zorgvuldig schuldenaar tot aan het tijdstip van feitelijke levering.
Artikel 7 van de algemene voorwaarden luidt onder meer als volgt:










Artikel 16 van de bijzondere voorwaarden luidt als volgt:


De circulaire van 4 februari 2000 (hierna: de circulaire 2000) als bedoeld onder artikel 7 lid van de algemene voorwaarden bevat geen streefwaarde (d.w.z. de waarde tot welk niveau verontreiniging van (vaste) grond moet worden gesaneerd) voor asbest. In dit verband vermeldt de circulaire 2000 onder meer het volgende:




Ten tijde van het sluiten van de koopovereenkomst was van kracht de Circulaire bodemsanering 2006, zoals gewijzigd per 1 oktober 2008 (hierna: de circulaire 2006/2008).
In bijlage 3 van deze circulaire is een
Op 4 december 2008 heeft BBL opdracht verstrekt aan AquaTerra-KuiperBurger (hierna: ATKB) tot het uitvoeren van het in artikel 7 leden 2 en 3 van de algemene voorwaarden bedoelde voor- en verkennend bodemonderzoek op het verkochte.
Op 28 januari 2009 is ATKB gestart met het vooronderzoek door het uitvoeren van een terreininspectie, waarbij onder meer asbestverdacht materiaal werd aangetroffen.
Op 30 januari 2009 heeft ATKB met een handboor een aantal gaten in de verhardingen op de locatie Hogenakker 25 geboord, teneinde de onderliggende bodem te onderzoeken. Vanwege de aanwezigheid van puin in de ondergrond kon handmatig niet dieper worden geboord. ATKB heeft [X] c.s. toen gemeld dat zij op 3 februari 2009 machinale diepteboringen zou gaan uitvoeren.
Op 3 februari 2009 heeft [X] c.s. te kennen gegeven geen toestemming voor de diepteboringen te geven, omdat hij eerst een garantstelling van BBL wenste voor  eventuele opstalschade tengevolge van deze werkzaamheden. Daarover is vervolgens tussen partijen overleg gevoerd.
Bij brief van 13 februari 2009 heeft BBL aan [X] c.s. een plan van aanpak van te verrichten bodem- en asbestonderzoek verstrekt.
Op 17 februari 2009 heeft [X] c.s. toestemming gegeven de werkzaamheden ter plaatse te hervatten, nadat BBL bij brief van 16 februari 2009 de door [X] c.s. verlangde garantstelling had verstrekt.
Op 18 februari 2009 heeft ATKB haar werkzaamheden hervat, waarbij ook een visuele maaiveldinspectie op asbest heeft plaatsgevonden.
Bij brief van 23 februari 2009 heeft BBL [X] c.s. onder meer het volgende medegedeeld:

In maart 2009 heeft ATKB onder meer de volgende rapporten uitgebracht:
a. a)	“Vooronderzoek volgens NVN 5725 en Verkennend onderzoek volgens NEN 5740, [straat 1] ong. te [woonplaats], Perceel [woonplaats], [sectie], [nummer 1]” d.d. 10 maart 2009;
b)	“Vooronderzoek volgens NVN 5725 en Verkennend onderzoek volgens NEN 5740, [straat 2] ong. te [woonplaats], Percelen [woonplaats], [sectie], nummers 1618 en 1359” d.d. 11 maart 2009.
Bij brief van 18 maart 2009 heeft BBL aan de heer [A], de rentmeester van [X] c.s., met kopie aan laatstgenoemde onder meer het volgende medegedeeld:


Op 7 mei 2009 heeft ATKB de volgende rapporten uitgebracht:
a. a)	“Nader onderzoek asbest in bodem conform NEN 5707, Perceel [woonplaats] [nummer 1] gelegen aan de [straat 1] te [woonplaats]”;
b)	“Nader onderzoek asbest in bodem conform NEN 5707, Twee landbouwpercelen gelegen aan de [straat 2] te [woonplaats], [sectie], [nummer 2 en 3]”.
Op 8 mei 2009 heeft BBL [X] c.s. op de hoogte gesteld van de resultaten van de onder 2.18 bedoelde onderzoeken.
Bij brief van 18 mei 2009 heeft BBL aan [X] c.s. bericht dat op drie percelen (O 1359, O 1618 en [nummer 1]) sprake is van een geval van ernstige bodemverontreiniging met asbest en dat gelet hierop de koopovereenkomst op grond van artikel 7 lid 6 van de algemene voorwaarden van rechtswege is ontbonden.
Bij brief van 1 september 2009 heeft de toenmalige advocaat van [X] c.s., mr. R.A.A. Maat, aan BBL onder meer het volgende geschreven:



Bij brief van 19 november 2009 heeft BBL aan [X] c.s. het volgende geschreven:










Bij brief van 24 augustus 2010 heeft de opvolgende advocaat van [X] c.s., mr. J.B. Bierma, met een beroep op de Wet openbaarheid van bestuur BBL gevraagd om toezending van bepaalde gegevens uit de bodemonderzoeken omdat “
Bij brief van 23 september 2010 heeft BBL de gevraagde gegevens aan mr. Bierma verstrekt.
Bij brief van 28 februari 2011 heeft de huidige advocaat van [X] c.s.
zich op het standpunt gesteld dat de koopovereenkomst niet van rechtswege is ontbonden en dat BBL in verzuim is met de nakoming van de koopovereenkomst. Ter onderbouwing hiervan heeft mr. Van der Gouw onder meer verwezen naar het bijgevoegde rapport “Second opinion bodemverontreinigingssituatie zaak [X] versus DLG”, van  februari 2011, uitgebracht door DHV (hierna: de Second opinion).
In reactie op deze brief heeft BBL zich bij brief van 1 april 2011 onder meer een beroep gedaan op rechtsverwerking aan de zijde van [X] c.s.
Bij brief van 20 april 2012 heeft mr. Van der Gouw aan BBL een concept-dagvaarding gezonden.
[X] c.s. vordert dat de rechtbank bij vonnis, uitvoerbaar bij voorraad:
I	voor recht verklaart dat BBL sinds 16 maart 2009, althans 6 april 2009, althans de door de rechtbank vastgestelde datum in verzuim is met de nakoming van de op
3 december 2008 door [X] c.s en op 23 december 2008 door BBL ondertekende - en mitsdien op 23 december 2008 gesloten - koopovereenkomst;
II	BBL veroordeelt tot vergoeding aan [X] c.s. van de door hem geleden schade, tot 15 april 2012 ten belope van € 2.897.093,- en verder op te maken bij staat en te vereffenen volgens de wet, te vermeerderen met de wettelijke rente vanaf de datum van het vonnis tot de dag van algehele voldoening;
III	BBL veroordeelt in de kosten van de procedure.
Hieraan legt [X] c.s. primair ten grondslag dat verontreiniging van het verkochte met asbest geen verontreiniging is als bedoeld in artikel 7 lid 1 van de algemene voorwaarden. Reeds hierom is de koopovereenkomst niet van rechtswege ontbonden op de in de brief van 18 mei 2009 van BBL vermelde grond.
Subsidiair stelt [X] c.s. zich op het standpunt dat verkennend onderzoek als bedoeld in artikel 16 van de bijzondere voorwaarden nooit heeft plaatsgevonden. Er is slechts een inspectie op de aanwezigheid van asbest op het maaiveld uitgevoerd. Dat is geen verkennend bodemonderzoek conform NEN 5707 naar verontreiniging met asbest. Derhalve heeft zich de uitzondering opgenomen in de laatste zin van artikel 16 van de bijzondere voorwaarden over aanvullend of nader onderzoek niet voorgedaan. Daarnaast waren er geen resultaten van verkennend onderzoek bekend vóór de overeengekomen datum van aktepassering (16 maart althans 24 maart 2009) althans vóór 6 april 2009. Een en ander brengt mee BBL geen beroep meer toekwam op de ontbindende voorwaarde van artikel 7 lid 6 van de algemene voorwaarden.
Meer subsidiair stelt [X] c.s. dat, gelet op de Second opinion, de onder 2.18 bedoelde onderzoeken niet, althans onvoldoende conform NEN 5707 zijn verricht. Op grond van die onderzoeken kan dan ook niet worden geconcludeerd dat sprake is van (ernstige) verontreiniging van de bodem met asbest.
Uiterst subsidiair betoogt [X] c.s. dat de in de onder 2.18 bedoelde onderzoeken beschreven verontreiniging dermate gering is dat BBL naar maatstaven van redelijkheid en billijkheid geen beroep toekomt op de ontbindende voorwaarde.
Aangezien de overeenkomst niet van rechtswege is ontbonden, had BBL het verkochte moeten afnemen. BBL is op 16 maart 2009 althans op 6 april 2009 in verzuim geraakt en derhalve schadeplichtig. [X] c.s. begroot zijn schade op € 2.897.093,-.
BBL voert gemotiveerd verweer.
Het meest verstrekkende verweer van BBL is dat [X] c.s. zijn rechten heeft verwerkt. Hiertoe stelt BBL dat [X] c.s. op basis zijn houding en gedragingen bij BBL het gerechtvaardigde vertrouwen heeft gewekt dat hij zijn aanspraken niet (meer) geldend wilde maken omdat hij i) niet bereid was mee te werken aan de levering van het niet verontreinigde gedeelte van de gronden, ii) niet voor 1 december 2009 op de brief van BBL van 19 november 2009 heeft gereageerd en iii) pas 7 januari 2011 opdracht heeft gegeven voor het opstellen van de Second opinion. Daarnaast wordt de positie van BBL onredelijk benadeeld en verzwaard ingeval dat [X] c.s. zijn aanspraak alsnog geldend zou maken omdat BBL, zo zij schadeplichtig is, een hoger bedrag aan schadevergoeding is verschuldigd dan wanneer [X] c.s. voortvarend(er) zou zijn opgetreden.
In aanmerking genomen dat een beroep op rechtsverwerking neerkomt op een beroep op de beperkende werking van de redelijkheid en billijkheid, kan een zodanig beroep slechts gegrond worden geoordeeld indien de gevolgen voor BBL naar maatstaven van redelijkheid en billijkheid onaanvaardbaar zijn. Enkel tijdsverloop levert hiertoe geen toereikende grond op. Vereist is de aanwezigheid van bijzondere omstandigheden als gevolg waarvan hetzij bij BBL het gerechtvaardigd vertrouwen is gewekt dat [X] c.s. zijn aanspraak niet (meer) geldend zou maken, hetzij BBL in haar positie onredelijk zou worden benadeeld ingeval [X] c.s. zijn aanspraak alsnog geldend zou maken.
Zoals [X] c.s. terecht heeft aangevoerd, blijkt uit zijn brieven aan BBL van 4 juni en 21 juli 2009 (productie 25 resp. 26 van [X] c.s.) dat hij niet is ingegaan op de uitnodiging van BBL om te onderhandelen over de afname van gedeelten van het bedrijf omdat hij zich op het standpunt stelde dat aan de door ATBK uitgevoerde onderzoeken gebreken kleefden en dat derhalve BBL diende over te gaan tot afname van het verkochte. Bovendien is BBL er bij brief van 1 september 2009 op gewezen dat [X] c.s. nader onderzoek wilde laten verrichten, dat hier enige tijd mee gemoeid zou zijn en dat alle rechten werden voorbehouden. In het licht van deze brief heeft BBL aan de omstandigheid dat [X] c.s. niet binnen de door BBL gestelde termijn heeft gereageerd op de brief van 19 november 2009, maar pas van zich heeft laten horen bij brief van 24 augustus 2010 en vervolgens bij brief van 28 februari 2011, niet het gerechtvaardigd vertrouwen kunnen ontlenen, dat [X] c.s. zijn aanspraken niet meer geldend zou maken. De gestelde omstandigheid dat BBL, zo zij schadeplichtig is, een hoger bedrag aan schadevergoeding is verschuldigd dan wanneer [X] c.s. voortvarend(er) zou hebben opgetreden levert zonder nadere toelichting, die ontbreekt, evenmin een toereikende grond voor rechtsverwerking op. Dit verweer van BBL wordt dan ook verworpen.

Met inachtneming van het voor de uitleg van een overeenkomst geldende Haviltex-criterium is de rechtbank is van oordeel dat onderzoek naar asbest tussen partijen is overeengekomen, gelet op het volgende. Artikel 7 lid 1 van de koopovereenkomst bevat een ruime omschrijving van bodemverontreiniging. Er is niet alleen sprake van bodemverontreiniging als de streefwaarde van stoffen wordt overschreden, maar ook indien de stoffen in hogere concentraties voorkomen dan op grond van natuurlijk voorkomen is te verwachten gelet de stand van de wetenschap, dan wel daarvoor in de plaats tredende of aanvullende algemeen gangbare kwaliteitseisen. Dat er voor asbest in de - in artikel 7 bedoelde - circulaire 2000 geen streefwaarde is opgenomen brengt dan ook niet zonder meer mee dat de aanwezigheid van asbest in een bepaalde concentratie geen bodemverontreiniging in de zin van de koopovereenkomst zou kunnen opleveren. Bovendien gaat ook de circulaire 2000, zoals blijkt uit de onder 2.6 weergegeven passage, ervan uit dat de aanwezigheid van asbest onder omstandigheden bodemverontreiniging oplevert. Daar komt nog bij dat BBL in de door [X] c.s. ondertekende vragenlijsten voorafgaand aan het sluiten van de koopovereenkomst mede heeft geïnformeerd naar de aanwezigheid van asbest, zodat [X] c.s. heeft behoren te beseffen dat dit voor BBL van belang was. Voorts heeft [X] c.s. tijdens de uitvoering van de overeenkomst niet geprotesteerd tegen onderzoek naar asbest, terwijl zowel hij als de door hem ingeschakelde deskundige [A] beschikten over het plan van aanpak d.d. 13 februari 2009 waarin van asbestonderzoek melding is gemaakt. Aan het oordeel dat onderzoek naar asbest is overeengekomen doet niet af dat in de koopovereenkomst niet is verwezen naar de specifieke norm voor asbestonderzoek, NEN 5707.

Aan de orde is vervolgens het (subsidiaire) betoog van [X] c.s. dat met betrekking tot asbestverontreiniging uitsluitend een verkennend onderzoek conform NEN 5707 als verkennend onderzoek in de zin van artikel 16 van de bijzondere voorwaarden kan worden aangemerkt en dat een dergelijk onderzoek nooit heeft plaatsgevonden. Hierover overweegt de rechtbank als volgt.
Artikel 16 verwijst naar artikel 7 lid 3 van de algemene voorwaarden, dat onder meer bepaalt dat BBL het recht heeft een







Uit deze passage maakt de rechtbank op dat volgens ATKB bij de onder 2.18 bedoelde onderzoeken zowel NEN 5740 is toegepast als de specifieke norm voor asbestonderzoek NEN 5707. [X] c.s. heeft dit niet, althans onvoldoende gemotiveerd, bestreden. Dat NEN 5740 en NEN 5707 in één verkennend onderzoek kunnen worden gecombineerd blijkt voorts uit de volgende passage uit de bij de brief van ATKB van 21 maart 2013 gevoegde norm ADV 223 (de Leeswijzer asbest-bodemnormen), blz. 6:







Gelet op het voorgaande stelt de rechtbank vast dat onder 2.16 bedoelde onderzoeken (mede) moeten worden aangemerkt als verkennende onderzoeken in de zin van artikel 16 van de bijzondere voorwaarden. De resultaten van deze onderzoeken zijn bekend geworden op 10 respectievelijk 11 maart 2009, terwijl de koopovereenkomst tot stand is gekomen door de ondertekening daarvan door BBL op 23 december 2009. Gelet hierop is voldaan aan de in artikel 16 van de bijzondere voorwaarde gestelde termijn van drie maanden. Dit betekent dat het vervalbeding in dit artikel niet in de weg staat aan het beroep van BBL op de ontbindende voorwaarde van artikel 7 lid 6 (sub b) van de algemene voorwaarden.

Vervolgens komt de rechtbank toe aan de vraag of de onder 2.16 en 2.18 bedoelde onderzoeken, in onderlinge samenhang beschouwd, een beroep op de ontbindende voorwaarde door BBL kunnen rechtvaardigen. Partijen zijn het in zoverre eens dat deze  onderzoeken dienden te worden uitgevoerd overeenkomstig NEN 5707.
De rechtbank heeft met betrekking tot het onderhavige geschilpunt behoefte aan deskundige voorlichting. Reeds gelet op het tijdsverloop sinds de uitvoering van de hiervoor bedoelde onderzoeken, kan niet worden aangenomen dat de plaatselijke situatie ongewijzigd is gebleven, zodat het opnieuw uitvoeren van bodemonderzoek niet aan de orde is. Daarom zal het deskundigenonderzoek zich moeten richten op een beoordeling van de door ATBK verrichte onderzoeken mede gelet op het daarop in de Second opinion gegeven commentaar.
De rechtbank zal partijen, eerst [X] c.s., in de gelegenheid stellen zich uit te spreken over het aantal en de persoon/personen van de te benoemen deskundige(n) en over de aan deze(n) voor te leggen vragen. De rechtbank geeft partijen in overweging te komen tot een eensluidend voorstel van de persoon of personen van de deskundige(n).
Iedere verdere beslissing zal worden aangehouden.
De rechtbank
verwijst de zaak naar de rol van 4 september 2013 voor akte aan de zijde van [X] c.s. als bedoeld onder 4.11;
houdt iedere verdere beslissing aan.
Dit vonnis is gewezen door mr. G.H.I.J. Hage en in het openbaar uitgesproken op 7 augustus 2013.
type:  1554
coll:
"
ECLI_NL_RBUTR_2011_BV3042.xml|False|"Verhuurder afgezien van effectuering ontruimingsvonnis bedrijfsruimte. Herleving huurovereenkomst? Nee. Ontbinding huurovereenkomst in kracht van gewijsde gegaan; betalingen als gebruiksvergoeding gekwalificeerd.
RECHTBANK UTRECHT
sector handel en kanton
kantonrechter
locatie Utrecht
zaaknummer: 746956 UC EXPL 11-5574 arc
vonnis d.d. 19 oktober 2011
inzake
[eiser],
wonende te [woonplaats],
verder ook te noemen [eiser],
eisende partij,
gemachtigde: mr. A. de Vries,
tegen:
[gedaagde], h.o.d.n. [bedrijf],
wonende te [woonplaats],
verder ook te noemen [gedaagde],
gedaagde partij,
procederende in persoon.
Het verloop van de procedure
De kantonrechter verwijst naar het tussenvonnis van 1 juni 2011.
Partijen hebben voorafgaand aan de comparitie nog stukken in het geding gebracht.
De comparitie is gehouden op 19 augustus 2011. Daarvan is aantekening gehouden.
Hierna is uitspraak bepaald.
De vaststaande feiten
1.1. Medio 2001 heeft [gedaagde] van [eiser] de winkelruimte gehuurd aan de [adres] te [woonplaats].
1.2. Bij verstekvonnis van 29 juli 2009 heeft de kantonrechter te Utrecht voornoemde huurovereenkomst ontbonden en [gedaagde] veroordeeld de onroerende zaak te ontruimen. Tevens heeft de kantonrechter [gedaagde] veroordeeld tot, kort gezegd, betaling aan [eiser] van achterstallige huurpenningen over de periode tot en met 31 juli 2009, een bedrag van € 3.280,65 voor elke maand gelegen tussen 31 juli 2009 en de ontruiming en datzelfde bedrag voor elke maand vanaf de datum van ontruiming tot het moment dat [eiser] het gehuurde heeft kunnen wederverhuren, echter ten hoogste tot en met 30 juni 2011, zijnde de expiratiedatum van de huurovereenkomst.
1.3. [eiser] heeft het vonnis van 29 juli 2009 op 6 augustus 2009 aan [gedaagde] doen betekenen. De daarin aangekondigde ontruiming is niet geëffectueerd. [gedaagde] heeft de huurachterstand betaald en heeft ook nadien betalingen aan [eiser] verricht.
1.4. [eiser] heeft conservatoir beslag laten leggen op de woning en de banktegoeden van [gedaagde].
1.5. [gedaagde] heeft op 30 juni 2011 de onroerende zaak aan de [adres] te [woonplaats] ontruimd.
De vordering en het verweer
2. [eiser] vordert, na vermindering van eis ter gelegenheid van de comparitie van partijen, dat de kantonrechter bij vonnis, uitvoerbaar bij voorraad, de huurovereenkomst met betrekking tot de bedrijfsruimte aan de [adres] te [woonplaats] zal ontbinden en [gedaagde] zal veroordelen om, samengevat, aan hem te betalen:
a.	een bedrag van € 47.387,48, te vermeerderen met de contractuele dan wel wettelijke handelsrente;
b.	ter zake van huurpenningen een bedrag van € 3.311,03 per maand vanaf 1 april 2011 tot de datum waarop de huurovereenkomst wordt ontbonden;
c.	ter zake van gebruiksvergoeding een bedrag van € 3.311,03 per maand vanaf de ontbinding van de huurovereenkomst, voor elke maand waarin [gedaagde] het gehuurde niet ontruimd ter beschikking heeft gesteld;
d.	ter zake van schadevergoeding een bedrag van € 3.311,03 per maand vanaf de datum van ontruiming tot het moment dat [eiser] het gehuurde onder dezelfde voorwaarden heeft kunnen wederverhuren, echter ten hoogste tot en met 30 juni 2016, zijnde de expiratiedatum van de huurovereenkomst,
met veroordeling van [gedaagde] in de kosten van deze procedure.
3. [gedaagde] voert gemotiveerd verweer. Op de inhoud daarvan wordt, voor zover voor de beoordeling van belang, hierna ingegaan.
De beoordeling
4. [eiser] heeft zijn vordering als volgt onderbouwd. Omdat [gedaagde] de huurachterstand, waarvan hij tot betaling was veroordeeld, heeft voldaan, alsmede de verschuldigde gebruikersvergoeding in de periode van augustus 2009 tot en met januari 2010 (met uitzondering van de maand augustus 2009), heeft [eiser] afgezien van het doen ontruimen van het gehuurde. Na januari 2010 zijn echter nog slechts kleine betalingen verricht en vanaf mei 2010 is niets meer betaald. De achterstallige bedragen waren ten tijde van dagvaarding opgelopen tot € 31.141,22. Nu [gedaagde] het gehuurde in gebruik is blijven houden en gedurende een aantal maanden een gebruiksvergoeding heeft betaald, is volgens [eiser] sprake van herleving van de huurovereenkomst en dienen de betalingen vanaf augustus 2009 te worden gekwalificeerd als huurpenningen. De huurovereenkomst duurt volgens [eiser] thans voort tot en met 30 juni 2016. [eiser] houdt er rekening mee dat het vonnis van 29 juli 2009 niet meer kan worden geëxecuteerd, zodat hij zich genoodzaakt ziet [gedaagde] in rechte te betrekken. Nu [gedaagde] toerekenbaar tekortschiet in de nakoming van zijn betalingsverplichting is [eiser] gerechtigd naast een veroordeling tot betaling van de achterstand de contractuele rente van 2% per maand, gemaakte kosten van rechtsbijstand en beslagkosten te vorderen en tevens ontbinding van de huurovereenkomst en schade bestaande uit huurderving tot de expiratiedatum van de nieuwe overeenkomst.
5. [gedaagde] betwist dat tussen partijen een huurrelatie bestaat. Hij wijst op het vonnis van 29 juli 2009, dat aan hem betekend is en waarin hij berust heeft. In dit vonnis is de huurovereenkomst tussen partijen ontbonden. Deze ontbinding is een vaststaand feit. Ten aanzien van de ontruiming heeft [gedaagde] contact gehad met de deurwaarder. Daaruit bleek dat [eiser] afzag van het effectueren van de ontruiming. [gedaagde] mocht in de winkelruimte blijven mits de gebruiksvergoedingen werden voldaan. Partijen hebben geen nieuwe huurovereenkomst gesloten, maar uitsluitend gehandeld op basis van het vonnis van 29 juli 2009. Een en ander gaat volgens [gedaagde] door tot [eiser] een andere huurder heeft gevonden, maar uiterlijk tot en met 30 juni 2011, de expiratiedatum van de oude huurovereenkomst. Dit is in het vonnis beslist. Een en ander wordt ook erkend in de dagvaarding, aldus [gedaagde]. Voorts voert hij aan dat onnodig een procedure is gestart en kosten zijn gemaakt nu er al een vonnis tussen partijen is gewezen.
6. Het verweer van [gedaagde] slaagt. Het vonnis van 29 juli 2009 is in kracht van gewijsde gegaan. De huurovereenkomst tussen partijen is onherroepelijk ontbonden en [gedaagde] is veroordeeld om een bedrag van € 3.280,65 per maand te betalen tot de ontruiming. Het oude contract is ontbonden en kan, anders dan [eiser] meent, niet “herleven”. Evenmin kan worden volgehouden dat tussen partijen een nieuwe huurovereenkomst tot stand is gekomen. De enkele betaling van maandelijkse bedragen door [gedaagde] voor het gebruik van de onroerende zaak is onvoldoende om daaruit (wilsovereenstemming over) het ontstaan van een nieuwe huurovereenkomst af te leiden. Dit geldt eens te meer nu onderhandelingen over een eventuele nieuwe overeenkomst zijn afgeketst en [eiser] ook zelf in de dagvaarding spreekt over het betalen van een gebruiksvergoeding door [gedaagde].
7. [gedaagde] heeft erkend dat een achterstand in de betaling van de gebruiksvergoeding is ontstaan over de periode van juli 2010 tot en met mei 2011, de datum van de conclusie van antwoord. Vast staat dat de onroerende zaak per 30 juni 2011 is ontruimd. Tot die datum is [gedaagde] de gebruiksvergoeding verschuldigd. De gebruiksvergoeding bedraagt, conform het vonnis van 29 juli 2009, € 3.280,65 per maand. [gedaagde] heeft met recht opgemerkt dat voor een indexering van deze vergoeding geen grond is aangevoerd of gebleken, zodat van een bedrag van € 3.280,65 per maand moet worden uitgegaan. Volgens de stellingen van [eiser] zijn meer maandbedragen niet betaald dan door [gedaagde] is erkend. Een en ander is in deze procedure niet volledig uitgekristalliseerd. Dat is in zoverre echter niet van belang, dat de verplichting om een gebruiksvergoeding te betalen over de maanden waarin [gedaagde] de onroerende zaak in gebruik heeft gehouden, reeds uit het vonnis van 29 juli 2009 voortvloeit en [eiser] met dat vonnis reeds over een executoriale titel beschikt om de niet-betaalde bedragen te incasseren. Niet valt in te zien dat het vonnis van 29 juli 2009 niet meer zou kunnen worden geëxecuteerd. In het kader van de uitwinning van genoemd vonnis kan, aan de hand van betalingsbewijzen, tussen partijen worden vastgesteld welke maandbedragen al dan niet onbetaald zijn gebleven.
8. [eiser] stelt buitengerechtelijke kosten te hebben gemaakt tot een bedrag van € 7.934,41, alsmede kosten voor het leggen van conservatoir beslag en vordert vergoeding van alle genoemde kosten. Niet goed valt echter in te zien waarom [eiser] dergelijke kosten heeft gemaakt waar hij ook tot executie van het vonnis van 29 juli 2009 had kunnen overgaan. In zoverre heeft [eiser] geen belang bij de in deze procedure ingestelde vordering en heeft hij onnodig extra kosten gemaakt, die voor zijn rekening behoren te blijven. Voor zover de hierbij gemaakte keuzes gevolg zijn van de stelling van [eiser] dat de oude huurovereenkomst is gaan “herleven” dan wel een nieuwe huurovereenkomst tot stand is gekomen, berust dat op een onjuist uitgangspunt en kan dat ook geen basis zijn om vergoeding van de bedoelde kosten te verlangen. Deze onderdelen van de vordering worden om genoemde redenen afgewezen.
9. Nu geen sprake is van een contractuele basis voor de vordering, kan ook van toewijzing van enige contractuele rente of van wettelijke handelsrente (gebaseerd op een handelsovereenkomst), geen sprake zijn. Wel is een gegeven dat de gebruiksvergoeding per (de eerste van elke) maand is verschuldigd, waarmee sprake is van een fatale termijn en [gedaagde] door het enkele niet-betalen in verzuim is komen te verkeren. Gevolg daarvan is dat wel wettelijke rente als bedoeld in artikel 6:119 BW over de niet-betaalde maandbedragen verschuldigd is geworden, telkens vanaf het moment van intreden van het verzuim. De kantonrechter kan niet vaststellen op welke maandbedragen deze renteverplichting exact ziet, maar constateert dat [eiser] (uitsluitend) op dit punt belang heeft bij de ingestelde vordering en zal om die reden de wettelijke rente als hierna te formuleren toewijzen.
10. Nu partijen over en weer deels in het gelijk en deels in het ongelijk worden gesteld zal de kantonrechter de proceskosten compenseren aldus dat ieder van partijen de eigen kosten draagt.
11. Dit vonnis is om redenen van organisatorische aard gewezen door een andere kantonrechter dan degene die de comparitie van partijen heeft geleid.
De beslissing
De kantonrechter:
veroordeelt [gedaagde] om aan [eiser] tegen bewijs van kwijting te betalen de wettelijke rente over de niet betaalde maandbedragen ter zake van gebruiksvergoeding voor de onroerende zaak aan de [adres] te [woonplaats], telkens vanaf het moment van intreden van het verzuim tot de voldoening;
compenseert de proceskosten in die zin dat elke partij de eigen kosten draagt;
verklaart dit vonnis uitvoerbaar bij voorraad;
wijst het meer of anders gevorderde af.
Dit vonnis is gewezen door mr. A.R. Creutzberg, kantonrechter, en is in aanwezigheid van de griffier in het openbaar uitgesproken op 19 oktober 2011.
"
ECLI_NL_RBROT_2008_BE0040.xml|False|"Schending mededelingsplicht: verkoper van een winkelcentrum heeft koper vóór het sluiten van de koopovereenkomst ten onrechte niet gemeld dat een van de huurders eerder een schadeclaim bij verkoper had ingediend. Verkoper kan in dit geval geen beroep doen op onderzoeksplicht koper. Toepasselijkheid artikel 7:226 lid 1 BW (overgang van huur bij overdracht van de zaak). Beroep verkoper op artikel 7:23 lid 1 BW (klachtplicht koper) faalt. Koper heeft verkoper binnen bekwame tijd van de klachten van de huurder in kennis gesteld. Ook beroep verkoper op artikel 7:23 lid 2 BW (verjaring vordering koper) faalt. Verjaring tijdig door koper gestuit. Omstandigheden in dit geval brengen mee dat geen zware eisen kunnen worden gesteld aan bewijs van de redelijkheid van de schadeafwikkeling.
RECHTBANK ROTTERDAM
Sector civiel recht
Zaak-/rolnummer: 268131 / HA ZA 06-2451
Uitspraak: 13 augustus 2008
VONNIS van de enkelvoudige kamer in de zaak van:
de besloten vennootschap met beperkte aansprakelijkheid
ABF & PARTNERS B.V.,
gevestigd te Lelystad,
eiseres in conventie,
verweerster in reconventie,
procureur mr. Ph.Ch.M. van Swaaij,
advocaat mr. Ch.P.A.Th. van Goethem te Amsterdam,
- tegen -
de naamloze vennootschap
VASTNED OFFICES/INDUSTRIAL N.V.,
gevestigd te Rotterdam,
gedaagde in conventie,
eiseres in reconventie,
procureur mr. A.P. van Elswijk,
advocaat mr. E.D. Drok te Den Haag.
Partijen worden hierna aangeduid als ""ABF"" respectievelijk ""Vastned"".
1	Het verloop van het geding
De rechtbank heeft kennisgenomen van de volgende stukken:
-	dagvaarding d.d. 21 augustus 2006 en de door ABF overgelegde producties;
-	conclusie van antwoord tevens conclusie van eis in reconventie, met producties;
-	tussenvonnis van deze rechtbank d.d. 6 december 2006, waarbij een comparitie van partijen is gelast;
-	conclusie van antwoord in reconventie;
-	de namens ABF overgelegde brief d.d. 20 februari 2007, met productie;
-	proces-verbaal van de comparitie van partijen, gehouden op 7 maart 2007;
-	de ter gelegenheid van de comparitie van partijen zijdens ABF overgelegde pleitnotities met uitzondering van de niet voorgedragen, door de griffier doorgehaalde, passages;
-	conclusie van repliek in conventie, tevens houdende akte wijziging eis, met producties;
-	conclusie van dupliek in conventie tevens conclusie van repliek in reconventie, met productie;
-	conclusie van dupliek in reconventie;
-	de stukken van de op 7 september 2006 ten verzoeke van ABF en ten laste van Vastned gelegde conservatoire derdenbeslagen.
2	De vaststaande feiten in conventie en in reconventie
Als enerzijds gesteld en anderzijds erkend dan wel niet of onvoldoende gemotiveerd weersproken, gelet ook op de in zoverre niet betwiste inhoud van de in het geding gebrachte producties, staat tussen partijen – voor zover van belang – het volgende vast:
2.1 Bij brief d.d. 20 februari 2001 heeft [persoon1] namens [persoon2], handelend onder de naam Hong Kong City (hierna: ""HKC""), voor zover hier van belang, het volgende aan Vastned bericht:
""Zonder enig overleg met cliënt is overgegaan tot het realiseren van bouwwerken rond het bedrijf van cliënt.
[…]
Uw handelwijze is jegens mijn cliënt onrechtmatig; u bent aansprakelijk voor de schade, die hieruit ontstaat. Voorts verzoek ik u, zo nodig sommeer u, om de aangebrachte muren te verwijderen en al datgene te doen, waardoor de oorspronkelijke situatie weer wordt hersteld.""
2.2 Op 7 oktober 2002 heeft Vastned aan ABF verkocht het winkelcentrum met parkeergarage en bijbehorende eigen grond, staande en gelegen te Almelo aan het Vincent van Goghplein, de Windmolenbroeksweg en de Rembrandtlaan (hierna: ""het winkelcentrum""), voor een koopsom van € 7.605.996,-- exclusief BTW.
In de koopakte is, voor zover hier van belang, het volgende opgenomen:
""artikel 3 Eigendomsoverdracht
3.1. De akte van levering zal gepasseerd worden vóór of uiterlijk op 24 december 2002 […]
artikel 5 Staat van de onroerende zaak, gebruik
[…]
5.3 De onroerende zaak zal bij de eigendomsoverdracht de feitelijke eigenschappen bezitten die voor een normaal gebruik nodig zijn. […]
Verkoper heeft de onroerende zaak gebruikt als: beleggingsobject bestemd voor de verhuur als winkelruimten, hetgeen partijen zien als het normale gebruik.
[…]
artikel 16 Geheimhoudingsplicht
Koper en verkoper verklaren geen enkele mededeling aan derden, met uitzondering van taxateur, notaris en financierders, te doen over de inhoud van deze koopovereenkomst; eventuele mededelingen worden gedaan na schriftelijke toestemming van de andere contractspartij. Eerst pas op het moment van notariële overdracht worden partijen ontslagen van deze geheimhoudingsplicht. Bij overtreding van deze bepaling verbeurt de overtredende partij een direct opeisbare, niet voor vermindering vatbare boete van € 500.000,00, […].""
2.3 In artikel 4 van de akte van levering d.d. 24 december 2002 met betrekking tot het winkelcentrum is bepaald dat ten opzichte van de huurder(s) geen andere verplichtingen bestaan dan die welke zijn vermeld in de huurovereenkomst(en).
2.4 Bij brief van 16 mei 2003 heeft (de raadsman van) HKC, voor zover hier van belang, het volgende aan Vastned bericht:
""In bovengenoemde zaak heb ik diverse contacten gehad met Vastned naar aanleiding van problemen die met Vastned zijn ontstaan.
Zonder enig overleg is Vastned overgegaan tot het realiseren van bouwwerken rond het bedrijf van mijn cliënt. Zo is onder andere het uitzicht vanuit het restaurant naar buiten geblokkeerd door een aangebrachte blinde muur. Hierdoor is mijn cliënt verstoken van lichtinval. Daarnaast zijn er nog diverse andere punten die jegens mijn cliënt onrechtmatig zijn.
[…] Vastned heeft aangegeven bereid te zijn om medewerking te verlenen aan het verhuizen van het bedrijf naar de hoek. […]
Ik heb Vastned herhaaldelijk aangeschreven met betrekking tot de verhuiskosten en de uit te voeren werkzaamheden, doch enige reactie is niet meer verkregen.
Thans heb ik begrepen, bent u de nieuwe eigenaar geworden. […]
Ook de kosten van een eventuele verhuizing “naar de hoek” wil ik nader met u bespreken.""
2.5 ABF heeft bij brief d.d. 27 juni 2003, voor zover hier van belang, het volgende aan Vastned bericht:
""Vooruitlopend op de bespreking […] doe ik je hierbij een aantal punten toekomen, die we o.a. zullen bespreken.
[…]
2. Almelo, van Goghplein
[…]
• problemen met chinees afhaalrestaurant""
2.6 Bij – op dit punt gelijkluidende – brieven van 24 november 2003 en 28 januari 2004 heeft ABF, voor zover hier van belang, het volgende aan Vastned bericht:
""In het kader van de gesprekken over de afronding van de diverse zaken rondom het Van Goghplein […].
[…]
Hong Kong City, […]: beloften gedaan door Vastned. Niet nagekomen, advocaat gaat een eis indienen voor verplaatsing naar Rembrandtlaan 173. Kosten voor verplaatsing
€ 160.000,-- excl. BTW. […] Verder is er een claim van huurkorting, waarvan we de uitslag nog niet weten.""
2.7 Bij brief van 1 april 2004 heeft (de raadsvrouwe van) ABF, voor zover hier van belang, het volgende aan Vastned bericht:
""Winkelcentrum Van Goghplein te Almelo""
[…]
Daarnaast heeft Hong Kong City een vordering uit schade aangekondigd groot € 160.000,00 ter zake van verbouwingszaken rondom haar pand. Daarbij baseert deze huurder zich op toezeggingen uit het verleden zijdens Vastned en op verbouwingswerkzaamheden in opdracht van Vastned die de huurder in het huurgenot hebben gestoord.
[…]
Uit het voorgaande volgt dat de opgaven van Vastned, in strijd met de waarheid, ertoe hebben geleid dat Vastned haar mededelingsplicht heeft geschonden met betrekking tot hetgeen zij aan cliënten had behoren mede te delen over hetgeen bij haar bekend was danwel bekend behoorde te zijn. Zulks maakt dat cliënten deze koopovereenkomsten niet danwel niet onder dezelfde voorwaarden zouden hebben gesloten. Cliënten hebben aldus gedwaald bij het aangaan van deze koopovereenkomsten.
[…]
Dit leidt ertoe dat uw vennootschap aansprakelijk is voor het geheel der ontdekkingen en de schade die cliënten als gevolg hiervan lijden. Ik dien uw vennootschap voor deze schade onverkort aansprakelijk te houden.
[…]
Ik ga er van uit dat u zich realiseert dat zulks maakt dat cliënten zich zullen wensen te beroepen op dwaling en daarmee aanpassing van de koopsom van de overeenkomsten zullen eisen dan wel – mogelijk zelfs – ontbinding hiervan, indien ter zake geen bevredigende oplossing kan worden gevonden voor haar schade.""
2.8 Namens ABF heeft mr. Van Goethem bij brief van 28 oktober 2004, voor zover hier van belang, het volgende aan Vastned bericht:
""Nogmaals, het betreft hier wellicht een vordering die zich in de toekomst niet zal voordoen, maar cliënte handhaaft eventuele verhaalsmogelijkheden op Vastned voor het geval Hongkong City zich alsnog zou melden.""
2.9 Bij brief van 23 december 2004 heeft Vastned, voor zover hier van belang, het volgende aan (de raadsvrouwe van) ABF bericht:
""hebben Vastned […] en uw cliënten […] elkaar finale kwijting verleend terzake de overdracht van het winkelcentrum […]. Eén vordering is buiten deze finale kwijting gebleven. Dit betreft de beweerdelijke vordering van Hong Kong City zoals verwoord in uw brief van 1 april 2004.""
2.10 Op 29 december 2004 is het winkelcentrum verkocht aan Stichting Bewaarder MeesPierson Vastgoedfondsen (hierna: ""MeesPierson""). In punt 12 van de betreffende koopakte is bepaald dat geen eisen, verzoeken of claims in verband met de uitvoering van enige reparatie of onderhoud bij de verkoper zijn ingediend, met uitzondering van het conflict met huurder HKC. ABF is aansprakelijk gebleven voor de schade die huurder HKC stelt te hebben geleden als gevolg van de verbouwingswerkzaamheden.
3	De vordering in conventie
De gewijzigde vordering luidt - verkort weergegeven - om bij vonnis uitvoerbaar bij voorraad Vastned te veroordelen tot betaling van € 87.859,17, althans een bedrag dat de rechtbank redelijk acht, binnen 7 dagen na dagtekening van het te wijzen vonnis, met rente en kosten, waaronder de beslagkosten en buitengerechtelijke incassokosten.
Tegen de achtergrond van de vaststaande feiten heeft ABF aan de vordering de volgende stellingen ten grondslag gelegd:
3.1 Vastned is toerekenbaar tekortgeschoten in de nakoming van haar verplichtingen voortvloeiende uit de tussen partijen gesloten koopovereenkomst en heeft ABF bij de totstandkoming daarvan in dwaling doen verkeren. Gelet op de in 2001 aan Vastned kenbaar gemaakte klachten van huurder HKC en de mededeling van Vastned dat ten opzichte van de huurders geen andere verplichtingen bestaan dan die welke in de huurovereenkomsten zijn vermeld, had Vastned vóór de verkoop van het winkelcentrum melding moeten maken van de door HKC geuite klachten. Door dat niet te doen, heeft Vastned haar mededelingsplicht geschonden en een onjuiste en/of onvolledige voorstelling van zaken gegeven. Als gevolg hiervan heeft ABF bij het aangaan van de koopovereenkomst gedwaald en is sprake van non-conformiteit. Door de tekortkoming van Vastned heeft ABF schade geleden, bestaande uit een bedrag van € 21.000,-- dat in het kader van een schikking met HKC aan de raadsman van HKC betaald is, en een bedrag van € 63.359,17 inclusief BTW ter zake van door ABF aan MeesPierson verstrekte huurgaranties. Verder maakt ABF aanspraak op door haar gemaakte buitengerechtelijke kosten ad € 3.500,--.
4	Het verweer in conventie
Het verweer strekt tot afwijzing van de vordering, met veroordeling bij vonnis uitvoerbaar bij voorraad van ABF in de kosten van het geding.
Vastned heeft daartoe het volgende aangevoerd:
4.1 Er is geen sprake van wanprestatie, non-conformiteit of dwaling aangezien de kwestie met HKC al voor de eigendomsoverdracht van het winkelcentrum was afgehandeld. Derhalve hoefde Vastned ABF daarvan niet in kennis te stellen en heeft zij geen onjuiste mededeling gedaan door te stellen dat ten opzichte van de huurders geen andere verplichtingen bestaan dan die welke in de huurovereenkomst zijn vastgelegd. Aangezien Vastned geen mededelingsplicht had, prevaleert de onderzoeksplicht van ABF. Het in de koopakte genoemde geheimhoudingsbeding stond hieraan niet in de weg.
Daarnaast had HKC geen vordering aangezien HKC als gevolg van de door Vastned in 2000/2001 uitgevoerde renovatiewerkzaamheden geen schade heeft geleden. Voor zover HKC wel een vordering zou hebben gehad, is die vordering, gelet op artikel 7:226 van het Burgerlijk Wetboek (hierna: ""BW""), niet op ABF overgegaan zodat ABF onverschuldigd aan HKC heeft betaald.
4.2 ABF heeft niet binnen bekwame tijd nadat zij met de gepretendeerde vordering van HKC bekend was, Vastned daarvan in kennis gesteld. Indien wordt geoordeeld dat ABF dat wel gedaan heeft, dan is haar vordering ingevolge artikel 7:23 lid 2 BW verjaard.
Voor zover wordt geoordeeld dat sprake is van wanprestatie van Vastned, dan is Vastned niet tot schadevergoeding verplicht aangezien zij door ABF nimmer in gebreke is gesteld en derhalve niet in verzuim is.
4.3 De door ABF gestelde (omvang van de) schade wordt betwist. Het causaal verband tussen de gestelde schade en de tekortkomingen van Vastned ontbreekt. Er bestaat geen verplichting tot schadevergoeding omdat de geschonden norm niet strekt tot bescherming tegen de schade zoals ABF die heeft geleden. Indien hierover anders wordt geoordeeld, beroept Vastned zich op artikel 6:101 BW juncto artikel 6:109 BW. De schade in verband met de door ABF verstrekte huurgaranties komt niet voor rekening van Vastned. Bovendien valt deze schade onder de finale kwijting die ABF in verband met de overdracht van het winkelcentrum aan Vastned heeft verleend. De buitengerechtelijke kosten en de wettelijke rente worden betwist.
5	De vordering in reconventie
De vordering luidt - verkort weergegeven - om bij vonnis uitvoerbaar bij voorraad de door ABF ten laste van Vastned gelegde derdenbeslagen onder Fortis Bank N.V. en de Hollandsche Bank-Unie N.V. op te heffen en ABF in de proceskosten te veroordelen.
Aan deze vordering heeft Vastned hetgeen zij in conventie als verweer heeft aangevoerd ten grondslag gelegd. Omdat de door ABF gelegde derdenbeslagen feitelijke grondslag missen en als vexatoir dienen te worden beschouwd, dienen de gelegde beslagen te worden doorgehaald.
6	Het verweer in reconventie
Het verweer strekt tot afwijzing van de vordering, met veroordeling van Vastned in de kosten van het geding. ABF heeft daartoe aangevoerd dat de gevorderde opheffing in strijd is met artikel 704 van het Wetboek van Burgerlijke Rechtsvordering.
7	De beoordeling
in conventie
7.1 Vastned heeft geen bezwaar gemaakt tegen de eiswijziging door ABF, zodat recht zal worden gedaan op de gewijzigde eis.
7.2 Ter beoordeling staat de vraag of Vastned het door ABF gevorderde bedrag moet betalen. Daartoe moet onder meer worden vastgesteld of Vastned jegens ABF toerekenbaar tekort geschoten is in de nakoming van haar verplichtingen voortvloeiende uit de koopovereenkomst. Beoordeeld dient te worden of het aan ABF geleverde winkelcentrum aan de koopovereenkomst beantwoordde, dat wil zeggen of het de eigen¬schappen bezat die ABF, mede gelet op de aard van de zaak en de mededelingen van Vastned, op grond van de overeenkomst mocht verwachten.
7.3 Vaststaat dat Vastned bij brief van 20 februari 2001 door HKC aansprakelijk is gesteld voor de schade die HKC stelde te hebben geleden in verband met de in opdracht van Vastned uitgevoerde renovatiewerkzaamheden. Vastned heeft deze aansprakelijkheidstelling en de naar aanleiding daarvan gevoerde gesprekken en correspondentie tussen HKC en Vastned vóór het sluiten van de koopovereenkomst niet aan ABF gemeld. Voorts heeft Vastned bij de levering van het winkelcentrum op 24 december 2002 meegedeeld dat ten opzichte van de huurders geen andere verplichtingen bestonden dan die welke in de huurovereenkomst waren vastgelegd. Volgens Vastned levert een en ander geen toereken¬bare tekortkoming op, aangezien zij bij de verkoop te goeder trouw in de veronderstelling verkeerde dat de kwestie met HKC was afgehandeld. De terecht geuite klachten waren immers in 2001 naar tevredenheid opgelost en ten aanzien van de overige klachten had Vastned aan HKC meegedeeld dat zij daarvoor niet aansprakelijk was. Aangezien Vastned daarna niet meer van (de raadsman van) HKC heeft vernomen, is zij er vanuit gegaan dat HKC zich bij het standpunt van Vastned had neergelegd, zijn claim had laten vallen, en de kwestie daarmee was afgehandeld. Om die reden heeft Vastned bij de eigendoms¬overdracht verklaard dat ten opzichte van de huurders geen andere verplichtingen bestaan dan die in de huurovereenkomst zijn vastgelegd, aldus nog steeds Vastned.
7.4 De rechtbank overweegt het volgende. Zo het al zo zou zijn dat Vastned niets meer van (de raadsman van) HKC had gehoord na de brief van 17 april 2001 en na kenbaar te hebben gemaakt dat zij geen aansprakelijkheid erkende, dan kon en mocht daaruit niet zonder meer worden afgeleid dat HKC zijn claim had laten vallen en de kwestie was afgehandeld. Vastned had ABF dan ook vóór het sluiten van de koopovereenkomst melding moeten maken van de problemen met HKC.
Vastned voert als verweer aan dat ABF niets met de – gestelde – vordering van HKC van doen had omdat deze ingevolge artikel 7:226 lid 1 BW niet op ABF is overgegaan, aan¬gezien de beweerdelijke vordering van HKC al voor de eigendoms¬overdracht van het winkelcentrum opeisbaar was. Artikel 7:226 lid 1 BW bepaalt dat overdracht door de verhuurder van de zaak waarop de huurovereen¬komst betrekking heeft, de rechten en verplichtingen van de verhuurder uit de huurovereen¬komst, die daarna opeisbaar worden, doen overgaan op de verkrijger. Uit de sub 2.1 weergegeven brief namens HKC leidt de rechtbank af dat HKC Vastned aansprakelijk hield voor de aan het door HKC gehuurde bedrijfspand toegebrachte schade en herstel daarvan eiste. Ingevolge artikel 7:206 lid 1 BW is de verhuurder verplicht op verlangen van de huurder gebreken te verhelpen, tenzij dit onmogelijk is of uitgaven vereist die in de gegeven omstandigheden redelijkerwijs niet van de verhuurder zijn te vergen. Deze voortdurende (opeisbare) verplichting jegens HKC rustte ook op ABF vanaf het moment dat zij verhuurster werd. Als gevolg van de door Vastned uitgevoerde renovatie werd HKC immers (aanhoudend) in zijn huurgenot gestoord.
Het vorenstaande leidt de rechtbank tot de conclusie dat indien op Vastned de verplichting rustte de gebreken aan het gehuurde te herstellen, deze (voortdurende) verplichting op ABF als verkrijger van het winkelcentrum is overgegaan. Het terzake door Vastned gevoerde verweer faalt derhalve.
7.5 De rechtbank verwerpt het verweer van Vastned dat ABF haar onderzoeksplicht heeft geschonden. Indien de verkoper zijn mededelingsplicht heeft geschonden, kan hij geen beroep doen op schending van de onderzoeksplicht van de koper. ABF mocht op de onjuiste/onvolledige mededeling van Vastned vertrouwen, temeer nu Vastned bij de eigendomsoverdracht heeft meegedeeld dat ten opzichte van de huurders geen andere verplichtingen bestonden dan die welke in de huurovereenkomst waren vastgelegd.
7.6 Vastned heeft aangevoerd dat ABF zich niet meer op non-conformiteit kan beroepen, aangezien ABF niet binnen bekwame tijd nadat zij met de vordering van HKC bekend was, daarover bij Vastned geklaagd heeft. De rechtbank overweegt het volgende.
Tussen partijen is niet in geschil dat ABF eerst door de brief namens HKC van 16 mei 2003 bekend werd met de klachten die HKC had in verband met de in 2001 in opdracht van Vastned uitgevoerde renovatie¬werkzaamheden. Anders dan Vastned stelt, heeft ABF niet eerst bij brief van 1 april 2004 Vastned in kennis gesteld van de problemen met HKC. ABF maakt immers in haar brief van 27 juni 2003 aan Vastned, derhalve anderhalve maand na voornoemde brief van 16 mei 2003, melding van de problemen met HKC. Bij brieven van 24 november 2003 en 28 januari 2004 heeft ABF die melding herhaald. Naar het oordeel van de rechtbank heeft ABF daarmee Vastned binnen bekwame tijd van de problemen met HKC in kennis gesteld.
7.7 Met betrekking tot het verweer van Vastned dat de vordering van ABF op grond van artikel 7:23 lid 2 BW is verjaard, overweegt de rechtbank het volgende.
Ingevolge dit artikel verjaren de vorderingen van de koper twee jaren na de kennisgeving van de klacht. Toegepast in het onderhavige geval betekent dit dat de vorderingen van ABF twee jaren na de hiervoor genoemde brief van 27 juni 2003, derhalve op 27 juni 2005, zouden verjaren, tenzij die verjaring is gestuit door een schriftelijke aanmaning of door een schriftelijke mededeling waarin ABF zich ondubbelzinnig haar recht op nakoming voorbehoudt. ABF heeft bij brief van 1 april 2004 Vastned aansprakelijk gesteld voor de door haar geleden schade als gevolg van de tekortkomingen van Vastned. Vervolgens heeft ABF bij brief van 28 oktober 2004 aangegeven dat zij eventuele verhaalsmogelijkheden op Vastned handhaaft. Naar het oordeel van de rechtbank heeft ABF daarmee de verjaring van haar vordering op Vastned tijdig gestuit. Het beroep op verjaring faalt derhalve.
7.8 Het vorenoverwogene brengt naar het oordeel van de rechtbank mee dat Vastned jegens ABF toerekenbaar tekort geschoten is in de nakoming van haar verplichtingen uit de koopovereenkomst en dat ABF aanspraak heeft op vergoeding van de als gevolg daarvan door haar geleden schade.
7.9 Het causaal verband tussen de door ABF gestelde schade en de tekortkomingen van Vastned staat naar het oordeel van de rechtbank vast. Vastned heeft het causaal verband betwist maar die betwisting onvoldoende feitelijk onderbouwd. Derhalve passeert de rechtbank dit verweer. Het beroep op eigen schuld (artikel 6:101 BW juncto artikel 6:109 BW) slaagt evenmin nu Vastned daartoe onvoldoende heeft gesteld.
7.10 De rechtbank komt thans toe aan de beoordeling van de door ABF gevorderde schade.
Schikking met HKC ad € 21.000,--
7.11 ABF stelt dat de vordering van HKC is gebaseerd op schade in verband met gebreken aan het gehuurde die het huurgenot van HKC verminderden als gevolg van de in opdracht van Vastned in 2000/2001 uitgevoerde renovatie. Vastned betwist de door HKC gestelde schade. De rechtbank is van oordeel dat, gelet op de aard van de gestelde gebreken, het huurgenot door voornoemde renovatie is verminderd zodat sprake is van schade als gevolg van de in opdracht van Vastned uitgevoerde bouwwerkzaamheden, welke schade HKC op haar opeenvolgende verhuurders, te weten Vastned en ABF, kon verhalen. Door het niet mededelen van Vastned en het – ondanks daartoe in de gelegenheid te zijn gesteld – niet  willen afwikkelen van de schade met HKC, werd ABF geconfronteerd met de claim van HKC. Onder deze omstandigheden kunnen geen zware eisen gesteld worden aan bewijs van de redelijkheid van de schadeafwikkeling door ABF. Vastned kan ABF evenmin in redelijkheid tegenwerpen dat zij het niet op een procedure met HKC heeft willen laten aankomen.
Het bedrag waarvoor ABF met HKC het geschil heeft geschikt, komt de rechtbank, gelet ook op het feit dat HKC aanvankelijk een bedrag van € 160.000,-- vorderde, niet onredelijk voor.
Gelet op het vorenoverwogene acht de rechtbank het gevorderde bedrag van € 21.000,-- toewijsbaar.
Huurgaranties ad € 63.359,17 inclusief BTW
7.12 ABF heeft gesteld dat vanwege mogelijke bouwkundige voorzieningen aan het pand van HKC door haar aan MeesPierson huurgaranties zijn verstrekt voor de aan het pand van HKC grenzende units. Volgens ABF houden de door haar verstrekte huurgaranties verband met de door HKC gestelde schade en gederfd huurgenot en de onmogelijkheid om tot verhuur van deze aangrenzende units over te gaan, zolang geen regeling met HKC was getroffen.
Volgens Vastned zijn de bouwkundige voorzieningen nooit aangebracht aangezien voor een bedrag van € 21.000,-- is geschikt. ABF geeft aan dat zij een huurgarantie heeft afgegeven voor de duur van twee jaar, maar in de door haar overgelegde stukken wordt melding gemaakt van een huurgarantie van vijf jaar, tot 2009. Indien al betalingen hebben plaatsgevonden, hetgeen Vastned betwist, zouden die moeten zijn gestaakt nadat ABF voornoemd bedrag aan HKC had betaald, in juni 2006, aldus nog steeds Vastned.
Voorts heeft Vastned bij conclusie van dupliek in conventie aangevoerd dat de in verband met de aan MeesPierson verstrekte huurgaranties gevorderde schade onder de tussen partijen overeengekomen finale kwijting valt. Aangezien ABF nog niet in de gelegenheid is geweest om zich hierover uit te laten, zal de rechtbank ABF daartoe alsnog bij akte in de gelegenheid stellen. Bij deze gelegenheid zal ABF tevens de achtergrond en de gestelde noodzaak van de gegeven huurgaranties alsmede de duur waarvoor deze zijn verstrekt dienen aan te geven, gezien ook het ter zake door Vastned gevoerde verweer. Vastned kan hierop vervolgens bij antwoordakte reageren.
in conventie en in reconventie
7.13 De rechtbank houdt iedere (verdere) beslissing aan.
8	De beslissing
De rechtbank,
in conventie
verwijst de zaak naar de rol van 10 september 2008 voor het nemen van een akte, eerst aan de zijde van ABF als hiervoor onder 7.12 bedoeld;
in conventie en in reconventie
houdt iedere (verdere) beslissing aan.
Dit vonnis is gewezen door mr. E. Mentink.
Uitgesproken in het openbaar.
1990/1581
"
ECLI_NL_RBZWB_2016_5800.xml|False|"Huurachterstand bedrijfsruimte. Ontbinding en ontruiming. Onder verwijzing naar twee arresten van het Gerechtshof Arnhem-Leeuwarden matiging van de contractuele boete van € 300,00 per maand.
Kanton
Tilburg
zaaknummer 5186057 CV EXPL 16-4888

in de zaak van

statutair gevestigd te [woonplaats] ,
eiseres,
gemachtigde: mr. R.A.M. Breij, werkzaam bij Bureau Breij B.V. te Amsterdam,


gedaagde,
procederend in persoon.
Het verdere verloop van de procedure blijkt uit de volgende stukken:a. het tussenvonnis van 3 augustus 2016 en de daarin genoemde stukken;b. de brief van gedaagde van 15 augustus 2016;
c. de faxbrief van 15 augustus 2016 van de gemachtigde van eiseres, met één productie;
d. de faxbrief van 16 augustus 2016 van de gemachtigde van eiseres, houdende akte vermeerdering van eis, met producties;
e. de faxbrief van 19 augustus 2016 van de gemachtigde van eiseres, met één productie.f. de aantekeningen van de griffier van de zitting van 24 augustus 2016.
Hierna is de uitspraak van het vonnis bepaald op vandaag.
Tussen partijen staat als enerzijds gesteld en anderzijds niet of onvoldoende weersproken en op grond van de onbestreden inhoud van de overgelegde producties het volgende vast:
a. Tussen partijen bestaat na contractsoverneming per 1 februari 2013 een huurovereen-komst met betrekking tot de bedrijfsruimte, staande en gelegen aan het adres [adres 2] . De door gedaagde overgenomen huurovereenkomst is aangegaan voor de duur van 10 jaar en eindigt op 25 september 2017. De door gedaagde bij vooruit-betaling te betalen huurprijs voor de bedrijfsruimte bedroeg laatstelijk € 2.572,21 per maand.
b. Op de huurovereenkomst zijn de Algemene Bepalingen huurovereenkomst winkelruimte en andere bedrijfsruimte in de zin van artikel 7:290 van het Burgerlijk Wetboek (Model Corio/Bouwfonds MAB april 2007) van toepassing verklaard.c. Bij brief van 31 mei 2016 heeft gedaagde de huurovereenkomst opgezegd omdat hij de kosten niet meer kan betalen.
Eiseres heeft op de bij dagvaarding omschreven gronden, die hier als herhaald en ingelast gelden, gevorderd de tussen partijen bestaande huurovereenkomst te ontbinden en gedaagde te veroordelen het gehuurde te ontruimen, alsmede om gedaagde te veroordelen tot betaling van het bedrag of de bedragen als nader in de dagvaarding c.q. de akte vermeerdering van eis omschreven, met veroordeling van gedaagde in de proceskosten.
Gedaagde heeft zowel in de stukken als tijdens de zitting de huurachterstand over de periode januari 2016 tot en met augustus 2016, groot in totaal € 19.077,68, erkend. Dit bedrag kan dan ook worden toegewezen.
Gedaagde heeft wel bezwaar gemaakt tegen de bijkomende kosten. Daarover oordeelt de kantonrechter als volgt.
De kantonrechter wijst de door eiseres gevorderde buitengerechtelijke incassokosten van € 2.089,99 af. Wel toewijsbaar is een bedrag van € 914,33 aan incassokosten, nu uit de overgelegde stukken voldoende blijkt dat door de gemachtigde van eiseres werkzaamheden zijn verricht ter verkrijging van betaling van de vordering buiten rechte. Gelet op de huurachterstand van € 13.933,26 ten tijde van de dagvaarding is het bedrag van € 914,33 in overeenstemming met het tarief voortvloeiend uit het Besluit vergoeding voor buitengerechtelijke incassokosten.
De kantonrechter begrijpt dat gedaagde met betrekking tot de gevorderde boete van € 2.400,- ex artikel 18.2 van de algemene bepalingen een beroep doet op matiging.
De kantonrechter stelt vast dat op grond van deze bepaling bij een huurprijs van € 2.572,21 een boete van € 300,- voor elke maand of gedeelte van een maand dat de huur te laat betaald wordt neerkomt op een boete van 11,66% per maand van de maandhuur. Indien de huur, zoals in dit geval 8 maanden, te laat wordt betaald, is in de opvatting van eiseres dus 93,28% van de maandhuur verschuldigd. Dat percentage is een veelvoud van het minimumpercentage van 2% per maand (24% per jaar) dat in genoemde bepaling wordt vermeld, welk percentage op haar beurt een veelvoud is van de wettelijke handelsrente (8,05% voor het jaar 2016), de bij wet voorziene schadevergoeding wegens vertraging in de betalingsverplichting uit een handels-transactie. De boete is niet in duur beperkt, zodat de verplichting tot betaling van een bedrag van € 300,- per maand ongelimiteerd doorloopt.
In een arrest van 23 september 2014 (gepubliceerd op www.rechtspraak.nl onder ECLI-nummer NL:GHARL:2014:7343), waarin een verhuurder betaling van een op artikel 18.2 van dezelfde algemene bepalingen gebaseerde boete vorderde heeft het Gerechtshof Arnhem-Leeuwarden een beroep op matiging van deze boete gehonoreerd met de volgende overweging:









In een arrest van 8 september 2015 (gepubliceerd op www.rechtspraak.nl onder ECLI-nummer NL:GHARL:2015:6637), heeft het Gerechtshof Arnhem-Leeuwarden in eenzelfde zin geoordeeld.
De kantonrechter sluit zich bij de in bovenvermelde arresten neergelegde gedachtegang aan en ziet geen reden om in dit geval, waarin sprake is van eenzelfde beding gehanteerd in vergelijk-bare context, anders te oordelen. Dit betekent dat de kantonrechter de boete zal matigen tot het in artikel 18.2 van de algemene bepalingen vermelde percentage van 2% per maand. Bij 8 boetes en een huur van € 2.572,21 per maand leidt dat tot een boete van € 411,55.
Ook de vorderingen tot ontbinding en ontruiming (met nevenvordering) zijn als onweersproken toewijsbaar.
De kantonrechter zal de vordering van eiseres tot vergoeding van schade wegens huur-derving naar een schadestaatprocedure verwijzen. Op eiseres rust immers een schadebeper-kingsverplichting jegens gedaagde om vanaf de opzegging van de huurovereenkomst door gedaagde op 31 mei 2016 zo snel mogelijk een nieuwe huurder te vinden. Ter zitting heeft de gemachtigde van eiseres desgevraagd verklaard dat eiseres tot de datum van de zitting nog geen verhuuractiviteiten heeft ontplooid. Onder deze omstandigheden is er naar het oordeel van de kantonrechter geen reden om vooruitlopend op deze schadestaatprocedure gedaagde reeds te veroordelen tot de gevorderde schadevergoeding wegens huurderving voor de eerste periode van drie maanden. Daarover zal in die vervolgprocedure, als eiseres deze daadwerkelijk doorzet, (ook) een beslissing moeten worden genomen.
Als de grotendeels in het ongelijk gestelde partij zal gedaagde tevens worden veroordeeld in de proceskosten van eiseres. Die kosten worden tot deze uitspraak begroot op € 1.625,14 (bestaande uit € 84,14 aan dagvaardingskosten, € 941,- aan griffierecht en € 600,- aan salaris gemachtigde (2 punten van € 300,00 per punt). De gevorderde rente over de proceskosten zal worden toegewezen indien en voor zover gedaagde de proceskosten niet binnen veertien dagen na aanschrijving heeft voldaan. Daarbij overweegt de kantonrechter dat gedaagde de gelegenheid moet worden geboden om binnen een redelijke termijn na de aanschrijving aan de proceskostenveroordeling in dit vonnis te voldoen, waarbij een termijn van veertien dagen als een redelijke termijn voor nakoming wordt gezien.
Gedaagde heeft de kantonrechter nog gevraagd de door hem afgegeven bankgarantie van € 7.500,- in mindering te brengen op de door hem verschuldigde achterstallige huur. Die bevoegdheid heeft de kantonrechter niet. Op grond van de overeenkomst tussen partijen zal de afgegeven bankgarantie door eiseres in mindering moeten worden gebracht op de door gedaagde verschuldigde achterstallige huur, indien en zodra gedaagde het gehuurde leeg en ontruimd en vrij van gebreken heeft opgeleverd.
Indien gedaagde voor de door hem op basis van dit vonnis te betalen bedragen een (op zijn financiële draagkracht en beslagvrije voet gebaseerde) betalingsregeling wil, zoals hij naar voren heeft gebracht, moet hij zich tot de gemachtigde van eiseres wenden. De kantonrechter kan namelijk niet dwingend aan partijen een betalingsregeling opleggen. Op grond van het bepaalde in artikel 6:29 van het Burgerlijk Wetboek kan een betalingsregeling alleen tussen partijen zelf tot stand worden gebracht.
De kantonrechter:
I.	ontbindt met ingang van 1 september 2016 de huurovereenkomst tussen partijen betreffende de bedrijfsruimte, staande en gelegen aan het adres [adres 2] ;
II.	veroordeelt gedaagde om de gehuurde bedrijfsruimte binnen twee weken na de betekening van dit vonnis met alle zich daarin bevindende personen en goederen, voor zover deze goederen niet eigendom zijn van eiseres, te ontruimen en te verlaten en met afgifte van de sleutels ter vrije beschikking van eiseres te stellen;
III.	veroordeelt gedaagde om aan eiseres te betalen:
een bedrag van € 19.077,68 aan huur tot en met 31 augustus 2016, vermeerderd met de wettelijke handelsrente vanaf 1 augustus 2016 tot aan de dag van de volledige betaling;
een bedrag van € 2.572,21 per maand aan eventuele gebruiksvergoeding over de periode vanaf 1 september 2016 tot aan de datum van ontruiming;
een bedrag van € 914,33 aan buitengerechtelijke incassokosten;
een bedrag van € 411,55 aan boete ex artikel 18.2 van de algemene bepalingen;
schadevergoeding wegens huurderving over de periode vanaf 1 september 2016 tot 25 september 2017 nader op te maken bij staat en te vereffenen volgens de wet;
IV.	veroordeelt gedaagde in de proceskosten van eiseres, tot op heden begroot op € 1.625,14, te vermeerderen met de wettelijke rente over dat bedrag vanaf de 15e dag na aanschrijving tot de dag van de volledige betaling;
V.	verklaart dit vonnis uitvoerbaar bij voorraad;
VI.	wijst het meer of anders gevorderde af.
Dit vonnis is gewezen door mr. J.L. Sierkstra en is in het openbaar uitgesproken op 31 augustus 2016.
"
ECLI_NL_RBZUT_2008_BC8393.xml|False|"De voorzieningenrechter (kort gedingrechter) oordeelt dat een accountantskantoor de door haar gehuurde bedrijfsruimte in Apeldoorn in gebruik moet houden zoals in de huurovereenkomst staat.

Verder verbiedt de rechter het accountantskantoor (de huurder) om haar bedrijfsactiviteiten geheel of gedeeltelijk te verplaatsen naar een andere plek. Zij mag pas verhuizen als er een vervangende (onder)huurder is die zich, meteen na vertrek van het accountantskantoor, in het pand in Apeldoorn vestigt.

De rechter oordeelt dat de verhuurder geen eisen kan stellen aan een vervangende (onder)huurder omdat zij dat niet in de huurovereenkomst met het accountantskantoor heeft afgesproken.

Een accountantskantoor wil haar gehuurde bedrijfspand te Apeldoorn verlaten en het pand in onderhuur overdoen aan een derde partij. De verhuurder was het hier niet mee eens en legde de zaak voor aan de voorzieningenrechter.
RECHTBANK ZUTPHEN
Sector Civiel – Afdeling Handel
zaaknummer / rolnummer: 91758 / KG ZA 08-40
Vonnis in kort geding van 1 april 2008
in de zaak van
de besloten vennootschap met beperkte aansprakelijkheid
NSI KANTOREN BV,
gevestigd te Hoorn,
eiseres,
procureur mr. C.B. Gaaf,
advocaat mr. A.D. Flesseman te Amsterdam,
tegen
de maatschap
ERNST & YOUNG ACCOUNTANTS,
gevestigd te Rotterdam,
gedaagde,
procureur mr. A.V.P.M. Gijselhart,
advocaat mr. Th.S.M. Fraai te Eindhoven.
Partijen zullen hierna NSI en Ernst & Young genoemd worden.

1.	De procedure
Het verloop van de procedure blijkt uit:
- de dagvaarding
- het proces verbaal van de mondelinge behandeling op 20 maart 2008
- de pleitnota van NSI, onder meer behelzende een wijziging van eis
- de pleitnota van Ernst & Young.
2.	De feiten
2.1. Ernst & Young en Eurocommerce Robex Groep BV hebben op respectievelijk 11 en 12 januari 2002 een overeenkomst gesloten op grond waarvan Ernst & Young met ingang van 1 juni 2002 een deel – circa 30% – van de kantoorruimte in de Ernst & Young Tower, ook wel genoemd “La Tour”, aan de Boogschutterstraat 1a te Apeldoorn met 175 parkeerplaatsen huurt van Eurocommerce Robex Groep BV. De huurtermijn bedraagt 10 jaar en loopt derhalve in elk geval tot en met 31 mei 2012.
2.2. In de huurovereenkomst is onder meer het volgende bepaald:
“1.2 Het gehuurde mag uitsluitend worden gebruikt als kantoorruimte. In afwijking van het bepaalde in artikel 3.1 van de Algemene Bepalingen van deze overeenkomst zijn partijen overeengekomen dat huurder het gehuurde geheel of gedeeltelijk in huur, onderhuur of gebruik mag afstaan aan derden.
1.3 Het is huurder niet toegestaan zonder voorafgaande schriftelijke toestemming van verhuurder een andere bestemming aan het gehuurde te geven dan omschreven in 1.2.”
In de Algemene Bepalingen bij de huurovereenkomst is onder meer bepaald:
“2.1 Huurder dient het gehuurde – gedurende de gehele duur van de overeenkomst – daadwerkelijk, behoorlijk en zelf te gebruiken uitsluitend overeenkomstig de in de huurovereenkomst aangegeven bestemming. (…) Tevens dient hij het gehuurde te voorzien en voorzien te houden van voldoende inrichting en inventaris.
(…)
3.1 Behoudens voorafgaande toestemming van verhuurder is het huurder niet toegestaan het gehuurde geheel of gedeeltelijk aan derden over te dragen of in te brengen in een maatschap of rechtspersoon.”
2.3. Bij notariële akte van 10 juni 2002 is de Ernst & Young Tower door Eurocommerce in eigendom overgedragen aan NSI.
2.4. Op 16 juni 2007 is in de Stentor een artikel gepubliceerd met als titel “Ernst & Young vertrekt” waarin onder meer staat:
“Accountants – en belastingadvieskantoor Ernst & Young verlaat Apeldoorn en concentreert een groot deel van zijn activiteiten in Zwolle.
Het is de bedoeling dat van de 170 medewerkers er 159 hun werkzaamheden voortzetten in de Overijsselse hoofdstad. (…)
Elf medewerkers die zich nu in Apeldoorn bezighouden met de zogenoemde ‘samenstelpraktijk’ krijgen een nieuwe werkgever: het Apeldoornse accountantsbedrijf Boon. (…)”
2.5. Op 5 oktober 2007 heeft NSI een brief gestuurd aan Ernst & Young waarin staat:
“Bij huurcontract van 11-12 januari 2002 huurt u van NSI Kantoren B.V. (…) circa 4.563 m2 (alsmede 175 parkeerplaatsen) in het kantoorgebouw ‘Ernst & Young Tower’ (…).
Deze huurovereenkomst is ingegaan op 1 juni 2002 – voor de duur van tien jaar –, zodat deze tenminste voortduurt tot en met 31 mei 2012.
Bij gerucht hebben wij vernomen dat u mogelijk het voornemen zou hebben het gebruik als kantoorruimte van bedoelde ruimte voortijdig te beëindigen. Enig bericht hieromtrent van u hebben wij tot dusver niet mogen ontvangen, zodat het ons ook geenszins bekend is of dit gerucht op waarheid berust. (…)
Nu wij – en overigens ook onze overige huurders – er alle belang bij hebben er verzekerd van te blijven dat u uw verplichtingen uit het vigerende huurcontract integraal zult (blijven) nakomen, stellen wij het op prijs zo spoedig mogelijk, doch uiterlijk binnen 14 dagen na dagtekening dezes, hierover schriftelijk uitsluitsel van u te mogen ontvangen.
Wij zien dan ook gaarne uw tijdige bevestiging tegemoet inhoudende dat u uw verplichtingen uit het vigerende huurcontracten zult blijven nakomen inhoudende onder meer dat u het gehuurde ‘… daadwerkelijk, behoorlijk en zelf (lees: zult) (blijven) gebruiken uitsluitend overeenkomstig de in de huurovereenkomst aangegane bestemming…’.”
2.6. In een brief van 19 oktober 2007 reageert Ernst & Young met de mededeling dat het gerucht over haar vertrek uit Apeldoorn op waarheid berust. Daarnaast wordt als volgt medegedeeld:
“(…) Derhalve zijn wij op zoek naar een goede huisvestingsoplossing in Zwolle. U zult begrijpen dat wij u pas concreet kunnen informeren over verschuivingen zodra wij zicht hebben op de juiste oplossing. Zodra wij deze oplossing (definitief) gevonden hebben, zullen wij u terstond op de hoogte brengen. Wij bespreken op dat moment graag met u de mogelijkheden om de overeenkomst tussentijds te beëindigen of een andere oplossing te vinden. (…)”

2.7. In een brief van 29 oktober 2007 heeft mr. Flesseman Ernst & Young medegedeeld dat de brief van 19 oktober 2007 NSI onaangenaam heeft verrast. Hij heeft Ernst & Young vervolgens uitgenodigd voor een gesprek op zijn kantoor in aanwezigheid van NSI. Dit gesprek heeft plaatsgevonden op 13 november 2007.
2.8. Bij brief van 14 november 2007 heeft mr. Flesseman naar aanleiding van het gesprek van 13 november 2007 nogmaals medegedeeld dat het antwoord van Ernst & Young op de vraag over de nakoming van de huurovereenkomst voor NSI niet bevredigend is. Hij benadrukt dat van de uit de huurovereenkomst voortvloeiende verplichtingen, naast de betalingsverplichting, (juist) ook de gebruiksverplichting van essentieel belang is voor NSI. Ernst & Young wordt als volgt gesommeerd binnen twee weken na dagtekening schriftelijk en onvoorwaardelijk te bevestigen dat:
“- u uw verplichtingen uit de vigerende huurovereenkomst, meer in het bijzonder de gebruiksverplichting uit artikel 1.2. van de huurovereenkomst en artikel 2.1 van de Algemene Bepalingen, stipt en integraal (en op dezelfde wijze waarop u het gehuurde thans in gebruik heeft) zult (blijven) nakomen voor de gehele duur van de huurovereenkomst (oftewel tot tenminste ultimo juni 2012);
- u in het geval u voor het einde van de looptijd tot (gedeeltelijke) onderverhuur mocht willen overgaan deze (gedeeltelijke) onderhuur direct aansluitend zal plaatsvinden op een eventuele (gedeeltelijke) staking van het gebruik door u, zodat van leegstand van de door u gehuurde ruimten geen sprake zal zijn.
(…)
Mocht een tijdige en onvoorwaardelijke bevestiging in voorvermelde zin uitblijven, dan is cliënte genoodzaakt vervolgstappen te nemen. Zoals ik in dit verband eveneens met u besprak behoudt cliënt zich voor dat geval het recht voor u in kort geding te betrekken (…).”
2.9. Op 19 maart 2008 heeft mr. Fraai namens Ernst & Young een brief verzonden aan NSI en de rechtbank met als bijlage een brief van 18 maart 2008 van Eurocommerce projectontwikkeling BV (hierna mede genoemd: Eurocommerce) waar het volgende in staat:
“Hierbij bevestigen wij in het kader van uw aanhuur van kantoorgebouw Tilbury, onderdeel van het complex La Diligence te Zwolle, bereid te zijn over te nemen uw huurverplichtingen met betrekking tot kantoorgebouw La Tour te Apeldoorn, zoals deze zijn vastgelegd in de op 11/12 januari 2002 ondertekende overeenkomst dan wel een onderhuurovereenkomst met u aan te gaan onder dezelfde voorwaarden als de hiervoor bedoelde hoofdhuurovereenkomst. De ingangdatum van de overname / onderhuur zal zijn de ingangsdatum van de huurovereenkomst met betrekking tot kantoorgebouw Tilbury en de einddatum zal zijn 31 mei 2012.”
3.	Het geschil
3.1. NSI vordert – na wijziging van eis – bij vonnis, uitvoerbaar bij voorraad:
a. Ernst & Young te veroordelen de door haar gehuurde bedrijfsruimte in de Ernst & Young Tower, aan de Boogschutterstraat 1a te Apeldoorn, in haar geheel in gebruik te houden conform artikel 1.2 van de huurovereenkomst en artikel 2.1 van de daarvan deeluitmakende Algemene Bepalingen en haar te verbieden haar bedrijfsactiviteiten, zoals deze thans in de door haar gehuurde bedrijfsruimte aan de Boogschutterstraat 1a te Apeldoorn plaatsvinden, (voortijdig) in het geheel of gedeeltelijk te verplaatsen naar een andere locatie in het land, totdat zij conform het bepaalde in artikel 1.2 van de huurovereenkomst de gehuurde bedrijfsruimte, direct aansluitend aan haar vertrek en zonder daarbij leegstand in het gehuurde te laten ontstaan, geheel of gedeeltelijk in huur, onderhuur of gebruik heeft gegeven aan (een) derde(n) van vergelijkbare kwaliteit en statuur als haarzelf, één en ander op straffe van verbeurte van een dwangsom ter hoogte van € 30.000,--, althans een bedrag in goede justitie door de voorzieningenrechter te bepalen, per dag of gedeelte daarvan, tot een maximum van € 7.500.000,--, indien Ernst & Young nalaat aan deze veroordeling te voldoen;
b. Ernst & Young te verbieden:
- de huurovereenkomst tussen Ernst & Young en NSI van 11 respectievelijk 12 januari 2002, ingaande op 1 juni 2002 en eindigende op 31 mei 2012 door Eurocommerce Projectontwikkeling BV of een andere aan de Eurocommerce groep gelieerde persoon of vennootschap te laten overnemen ex artikel 6:159 BW;
- de gehuurde ruimten in de Ernst & Young Tower alsmede de parkeerplaatsten behorende tot de Ernst & Young Tower in (onder)huur of gebruik te geven aan Eurocommerce Projectontwikkeling BV of een andere aan de Eurocommerce groep gelieerde persoon of vennootschap;
- één en ander op straffe van verbeurte van een dwangsom door de voorzieningenrechter in goede justitie te bepalen, per dag of gedeelte daarvan, tot een maximum van € 7.500.000,-- indien gedaagde nalaat aan deze veroordeling te voldoen;
c. Ernst & Young te veroordelen in de kosten van deze procedure.
3.2. NSI legt aan haar vorderingen ten grondslag dat het huurcontract tenminste voortduurt tot 31 mei 2012 en dat zij, in geval van voortijdig vertrek van Ernst & Young, zonder aansluitende deugdelijke onderverhuur, schade lijdt. Leegstand van zo’n groot deel van het gebouw leidt immers tot vermindering van de beleggingswaarde van het pand en door vertrek van Ernst & Young als grootste en beeldbepalende huurder verdwijnt de aantrekkingskracht van deze huurder. Op grond van de huurovereenkomst geldt een gebruiksverplichting voor Ernst & Young. In de overeenkomst is niet voorzien in een recht van Ernst & Young tot contractsovername zodat van een gedwongen contractsovername geen sprake van kan zijn. NSI ziet Eurocommerce niet als geëigende onderhuurkandidaat gelet op de omvang, kwaliteit en statuur. Aangezien Eurocommerce geen personeel in dienst heeft, is zij niet in staat de door Ernst & Young gehuurde ruimte te vullen. Onderhuur of overname van het huurcontract door Eurocommerce bieden daarom geen waarborgen voor nakoming van (de gebruiksverplichting in) de huurovereenkomst.
3.3. Ernst & Young voert ten verwere aan dat uit de huurovereenkomst voortvloeit dat Ernst & Young het gehuurde zonder voorafgaande toestemming van NSI in huur, onderhuur of gebruik mag afstaan aan derden. In de overeenkomst zijn geen voorwaarden of beperkingen gesteld aan de betreffende (onder)huurder of gebruiker. Eurocommerce heeft verklaard direct aansluitend op het vertrek van Ernst & Young tot 31 mei 2012 bereid te zijn, onder de voorwaarden als in de huurovereenkomst van 11/12 januari 2002, de huurverplichtingen van Ernst & Young, waaronder ook de gebruiksverplichting, over te nemen of van Ernst & Young te gaan onderhuren. Ernst & Young betwist dat NSI schade heeft geleden of zal lijden door het handelen van Ernst & Young. Daarnaast betwist Ernst & Young dat NSI een spoedeisend belang heeft bij haar vorderingen nu de oplevering van de kantoorruimte in Zwolle pas staat gepland op 1 september 2009.
4.	De beoordeling
4.1. Niet in geschil is dat de huurovereenkomst tussen NSI en Ernst & Young in elk geval voortduurt tot 31 mei 2012 en dat Ernst & Young op grond van de overeenkomst geen mogelijkheden heeft de overeenkomst voortijdig op te zeggen. Evenmin is tussen partijen in geschil dat op grond van artikel 2.1 van de Algemene Bepalingen van de huurovereenkomst een gebruiksverplichting voor de huurder geldt op grond waarvan de huurder het gehuurde daadwerkelijk, behoorlijk en zelf dient te gebruiken overeenkomstig de in de huurovereenkomst aangegeven bestemming.
4.2. Ernst & Young heeft verklaard dat zij inmiddels overeenstemming heeft bereikt met Eurocommerce over het gaan huren van kantoorruimte in Zwolle. De opleveringsdatum van dit nieuw te bouwen kantoor staat gepland per 1 september 2009. Tegen die datum zal er dus een einde komen aan het gebruik door Ernst & Young van de door haar in het pand van NSI gehuurde ruimte. Gelet op de huurovereenkomst is dit slechts toegestaan indien Ernst & Young het gehuurde geheel of gedeeltelijk in huur, onderhuur of gebruik geeft aan een derde, die het gehuurde ook daadwerkelijk, behoorlijk en zelf zal gaan gebruiken overeenkomstig de in de huurovereenkomst aangegeven bestemming. Partijen zijn het daar ook over eens. Anders dan Ernst & Young meent is voor een dergelijk gebruik echter thans geen voorziening getroffen. Voor zover Ernst & Young zich beroept op de onder 2.9 opgenomen verklaring van Eurocommerce, gaat dit beroep niet op. NSI heeft immers – onder overlegging van een uittreksel uit het handelsregister – aangevoerd dat Eurocommerce geen personeelsleden in dienst heeft, zodat zij niet in staat zal zijn de bij Ernst & Young in gebruik zijnde ruimte, waar circa 175 personeelsleden werkzaam zijn, ook daadwerkelijk zelf in gebruik te nemen. Onder deze omstandigheden zal het door Ernst & Young uitgesproken voornemen leiden tot een tekortschieten in de nakoming van haar verplichtingen uit de met NSI gesloten huurovereenkomst. Weliswaar zal dit tekortschieten zich feitelijk eerst realiseren per 1 september 2009, dit neemt niet weg dat NSI reeds thans een spoedeisend belang heeft bij de gevraagde voorziening, aangezien zij zich er terecht op beroept niet voor onomkeerbare gevolgen gesteld te willen worden en aannemelijk is dat de publieke aankondiging van het aanstaande vertrek van de grootste en ook beeldbepalende huurder reeds thans een negatieve invloed heeft op de beleggingswaarde van het pand. De vordering tot veroordeling tot nakoming van de huurovereenkomst is dan ook toewijsbaar, met dien verstande dat de gesloten huurovereenkomst geen ruimte biedt voor het stellen van eisen aan de kwaliteit en statuur van een eventuele onderhuurder of gebruiker. Voor zover een eventuele gebruiker of onderhuurder bij eventueel vertrek van Ernst & Young de gehuurde bedrijfsruimte direct aansluitend gaat gebruiken zonder dat daarbij leegstand ontstaat, voldoet Ernst & Young aan haar verplichtingen. Verdere eisen kan NSI op grond van de gesloten huurovereenkomst niet stellen ten aanzien gebruikers en onderhuurders, integendeel, in de huurovereenkomst is expliciet vastgelegd dat Ernst & Young zonder voorafgaande toestemming van NSI geheel of gedeeltelijk in huur, onderhuur of gebruik mag afstaan aan derden. In die zin keert NSI zich ten onrechte tegen een eventuele onderhuur of gebruik door Eurocommerce of door een met haar gelieerde (rechts)persoon. In zoverre zullen de vorderingen worden afgewezen.
4.3. De hoogte van de gevorderde dwangsommen en het aan de dwangsommen te stellen maximum zullen worden beperkt. Dit laat uiteraard onverlet, dat bij voortgaande overtreding van dit vonnis oplegging van hogere dwangsommen kan worden gevorderd dan wel hernieuwde oplegging van dezelfde dwangsommen. Het bedrag van zowel de dwangsom als het maximum staat in een redelijke verhouding tot de zwaarte van het geschonden belang en de beoogde prikkelende werking van de dwangsomoplegging.
4.4. Ernst & Young zal als de grotendeels in het ongelijk gestelde partij in de proceskosten worden veroordeeld. De kosten aan de zijde van NSI worden begroot op:
- dagvaarding € 71,80
- vast recht 254,00
- overige kosten 0,00
- salaris procureur 816,00
Totaal € 1.141,80

5. De beslissing
De voorzieningenrechter
5.1. veroordeelt Ernst & Young de door haar gehuurde bedrijfsruimte in de Ernst & Young Tower, aan de Boogschutterstraat 1a te Apeldoorn, in haar geheel in gebruik te houden conform artikel 1.2 van de huurovereenkomst en artikel 2.1 van de daarvan deeluitmakende Algemene Bepalingen en verbiedt Ernst & Young haar bedrijfsactiviteiten, zoals deze thans in de door haar gehuurde bedrijfsruimte aan de Boogschutterstraat 1a te Apeldoorn plaatsvinden, (voortijdig) in het geheel of gedeeltelijk te verplaatsen naar een andere locatie, totdat zij conform het bepaalde in artikel 1.2 van de huurovereenkomst de gehuurde bedrijfsruimte, direct aansluitend aan haar vertrek en zonder daarbij leegstand in het gehuurde te laten ontstaan, geheel of gedeeltelijk in huur, onderhuur of gebruik heeft gegeven aan (een) derde(n);
5.2.  bepaalt dat Ernst & Young voor iedere dag of gedeelte van een dag dat zij in gebreke blijft met de nakoming van het onder 5.1 bepaalde, aan NSI een dwangsom verbeurt van € 10.000,-- met een maximum van € 1.000.000,--;
5.3. veroordeelt Ernst & Young in de proceskosten, aan de zijde van NSI tot op heden begroot op € 1.141,80,
5.4. verklaart dit vonnis tot zover uitvoerbaar bij voorraad,
5.5. wijst het meer of anders gevorderde af.
Dit vonnis is gewezen door mr. D. Vergunst en in het openbaar uitgesproken op 1 april 2008.
"
ECLI_NL_RBARN_2009_BI1764.xml|False|"Vordering tot betaling van saldo op kwaliteitsrekening van notaris, na executoriaal beslag. Notaris wordt bevolen saldo over te maken. Medegerechtigde ex-echtgenote moet betaling gehengen en gedogen.
vonnis
RECHTBANK ARNHEM
Sector civiel recht
zaaknummer / rolnummer: 180391 / KG ZA 09-72
Vonnis in kort geding van 7 april 2009
in de zaak van
de naamloze vennootschap
GUARANTEE INSURANCE N.V.,
gevestigd te Gent, België,
eiseres,
procesadvocaat mr. J.M.W. Werker te Arnhem,
tegen
[gedaagden],
gedaagden,
[gedaagde sub 1] is verschenen in persoon en als schriftelijk gemachtigde van [gedaagde sub 2]
[gedaagde sub 3] is verschenen in persoon.
Eiseres zal hierna Guarantee Insurance, gedaagden sub 1 en 2 zullen [gedaagde sub 1] en [gedaagde sub 2] en gezamenlijk de notaris en gedaagde sub 3 zal mevrouw [gedaagde sub 3] genoemd worden.

1.	Het verloop van de procedure
1.1.	Guarantee Insurance heeft [gedaagde sub 1] en [gedaagde sub 2] ter zitting in kort geding doen dagvaarden en gevorderd als weergegeven in de dagvaarding van 16 februari 2009. Bij de mondelinge behandeling  op 2 maart 2009 zijn verschenen: mr. A. Stendahl namens Guarantee Insurance, [gedaagde sub 1] in persoon en mr. P.M. Gunning, curator in het faillissement van Verzekerd Keur. [gedaagde sub 2] was niet verschenen, noch in persoon noch vertegenwoordigd door een advocaat. Gelet op het eerste lid van artikel 255 Rv, moet formeel verstek tegen hem worden verleend, zij het dat op grond van artikel 140 lid 2 Rv het vonnis toch als een vonnis op tegenspraak wordt beschouwd. Gelet op het karakter van de zaak, een executiegeschil als bedoeld in artikel 438 Rv dat ten aanzien van de notarissen kan worden beschouwd als een “jugement sur référé” in klassieke zin, heeft de voorzieningenrechter ter zitting besloten dat voor [gedaagde sub 2] niet zonder meer de verstekmaatstaf van artikel 139 Rv zal worden aangelegd, maar dat rekening zal worden gehouden met zijn standpunt, mits dit door zijn kantoorgenoot voorzien van een schriftelijke volmacht naar voren wordt gebracht.
De advocaat van Guarantee Insurance heeft de zaak vervolgens bepleit overeenkomstig de overgelegde pleitnotitie. Daarna is de zaak aangehouden omdat de voorzieningenrechter het nodig vond om mevrouw [gedaagde sub 3] als derde belanghebbende ex artikel 438 lid 2 Rv in het geding op te roepen.
Bij exploot van 12 maart 2009 is mevrouw [gedaagde sub 3] opgeroepen. Daarmee is zij partij geworden in deze procedure. De mondelinge behandeling is voortgezet op 23 maart 2009. Daarbij zijn verschenen mr. A. Stendahl namens Guarantee Insurance, [gedaagde sub 1] in persoon en als schriftelijk gemachtigde van [gedaagde sub 2] en mevrouw [voorletters] [gedaagde sub 3]. De advocaat van Guarantee Insurance heeft de zaak opnieuw bepleit overeenkomstig de overgelegde pleitnotitie.
1.2.	Ten slotte is vonnis bepaald.
2.	De feiten
2.1.	Guarantee Insurance verkocht garantieverzekeringen. Guarantee Insurance heeft op of omstreeks november 1996 een samenwerkingsovereenkomst gesloten met [betrokkene] Holding B.V. handelend onder de naam Verzekerd Keur, verder te noemen Verzekerd Keur. [betrokkene] (hierna: [betrokkene]) was directeur - grootaandeelhouder van Verzekerd Keur.
2.2.	Bij brief van 15 maart 1999 heeft Guarantee Insurance de samenwerking opgezegd en aanspraak gemaakt op terugbetaling van door haar betaalde premies en voorgeschoten schade uitkeringen, alsmede een vergoeding in verband met het verlies van klanten.
2.3.	Bij vonnis van 20 juni 2001 is Verzekerd Keur, evenals een aantal andere aan [betrokkene] gelieerde vennootschappen, in staat van faillissement verklaard, waarbij mr. P.M. Gunning (hierna: de curator) tot curator is benoemd.
2.4.	Bij vonnis uitvoerbaar bij voorraad van 7 november 2007 is [betrokkene] onder meer veroordeeld tot betaling van een bedrag van EUR 1.043.239,- aan Guarantee Insurance. [betrokkene] is van het vonnis in hoger beroep gekomen. [betrokkene] heeft behoudends het aanbrengen van de dagvaarding niets ondernomen, zodat de procedure sinds ruim een jaar stil ligt.
2.5.	[betrokkene] en mevrouw [gedaagde sub 3] zijn gescheiden. Zij waren gehuwd in algehele gemeenschap van goederen. De voormalig echtelijke woning, waarvan zij gezamenlijk eigenaar waren, is verkocht in juli 2003. De overwaarde is gestort op de derdenrekening van de notaris.

2.6.	Op 2 juli 2008 heeft Guarantee Insurance na betekening van het vonnis  executoriaal derdenbeslag gelegd onder de notaris. Op 8 juli 2008 heeft de notaris een verklaring derdenbeslag afgegeven waarin staat vermeld:
“Tussen de ondergetekenden en de schuldenaar bestaat(n) (nog) de volgende rechtsverhoudingen: De depotovereenkomst; gelden gestort op afzonderlijke derdengeldrekening bij Rabobank Graafschap-Midden, rek.nr. 3625.411.180.
Aan de schuldenaar zijnde volgende bedragen verschuldigd: onbekend;
door casu quo namens betrokkenen, al dan niet in rechte, vast te stellen saldo 1/1/2008         € 177.983,91.”
Het betreft een rekening met de tenaamstelling “ [gedaagden] notarissen
Inz. [betrokkene], [voorletters] [gedaagde sub 3], Mr. P.M. Gunning, curator in het faillissement van Verzekerd Keur B.V., VK Finance B.V., VK Nederland B.V. en [betrokkene] Holding B.V. en Guarantee Insurance N.V.”

2.7.	De notaris heeft, ondanks sommaties daartoe, voornoemd bedrag tot op heden niet overgemaakt op de rekening van de deurwaarder.
3.	Het geschil
3.1.	Guarantee Insurance vordert - samengevat - de notaris, op straffe van een dwangsom, te veroordelen tot nakoming van de verplichting het saldo op de rekening op naam van [gedaagden] (thans [gedaagde sub 1] & [gedaagde sub 2]), waarop door Guarantee Insurance executoriaal derdenbeslag is gelegd, over te boeken op de rekening van deurwaarder M.G. de Jong te Arnhem.
3.2.	Als grondslag voor haar vordering voert Guarantee Insurance aan dat de notaris  verplicht is tot afgifte / afdracht van de in de verklaring van 8 juli 2008 genoemde geldsommen aan de deurwaarder (artikel 477 lid 1 Rv). Guarantee Insurance is van mening dat sprake is van een toereikende rechtsgrond voor betaling van de geldsommen. De notaris  is betaling aan Guarantee Insurance verschuldigd (mede) op grond van artikel 25 lid 2 Notariswet, waarin wordt bepaald dat indien onder de notaris derdenbeslag is gelegd op het aandeel van een rechthebbende in de bijzondere rekening en de notaris overeenkomstig de artikelen 476a en 477 Rv verklaring heeft gedaan, de notaris dan zonder opdracht van de rechthebbende betaling kan verrichten aan de executant. Omdat de notaris zijn afdrachtverplichting niet nakomt vordert Guarantee Insurance op grond van artikel 477 lid 4 Rv veroordeling van de notaris daartoe.
Guarantee Insurance is daarnaast van mening dat aan de vereiste toestemming van de rechthebbenden is voldaan. Betrokkenen bij het saldo zijn de curator, mevrouw [gedaagde sub 3] en Guarantee Insurance als beslaglegger. Guarantee Insurance is naar haar zeggen met de curator overeengekomen dat hij de executie van het vonnis van 7 november 2007 zal gehengen en gedogen. De curator heeft de notaris opdracht gegeven het saldo over te maken. Volgens Guarantee Insurance heeft mevrouw [gedaagde sub 3], ondanks meerdere schriftelijke verzoeken om een standpunt ten aanzien van het saldo in te nemen, tot op heden daarop geen aanspraak gemaakt.
3.3.	Guarantee Insurance vordert mevrouw [gedaagde sub 3] te veroordelen de gevorderde overboeking c.q. betaling door de notaris te gehengen en te gedogen. Guarantee Insurance stelt dat haar vordering op [betrokkene] een gemeenschapsschuld is die op grond van artikel 1:100 lid 2 BW kan worden verhaald op het onverdeelde deel van de huwelijksgoederengemeenschap, zijnde het bedrag dat zich op de derdenrekening van de notaris bevindt.
3.4.	De notaris refereert zich aan het oordeel van de voorzieningenrechter en mevrouw [gedaagde sub 3] voert verweer. Op de stellingen van partijen wordt hierna, voor zover van belang, nader ingegaan.
4.	De beoordeling
4.1.	Guarantee Insurance heeft op 2 juli 2008 ter executie van het vonnis van 7 november 2007 executoriaal beslag gelegd op het saldo van de kwaliteitsrekening van de notaris. De notaris heeft aan Guarantee Insurance op 8 juli 2008 een derdenverklaring ex artikel 476a lid 1 Rv afgegeven. Op grond van artikel 477lid 1 Rv is de notaris verplicht de geldsommen die hij blijkens de verklaring aan de executant is verschuldigd, aan de deurwaarder te voldoen. De notaris heeft gesteld dat hij zich niet vrij acht tot uitbetaling van het saldo op de kwaliteitsrekening omdat de daarvoor vereiste toestemming van de gerechtigden, met name van mevrouw [gedaagde sub 3], ontbreekt. Ter zitting heeft de notaris verklaard dat hij zich refereert aan het oordeel van de voorzieningenrechter.
4.2.	De mogelijke rechthebbenden op het saldo zijn [betrokkene], mevrouw [gedaagde sub 3], de curator en Guarantee Insurance zelf. Ter zitting heeft de curator de door Guarantee Insurance gestelde afspraak dat hij de executie van het vonnis van 7 november 2007 zal gehengen en gedogen, bevestigd. De curator heeft de notaris inmiddels opdracht gegeven het saldo over te maken. Mevrouw [gedaagde sub 3] heeft zich verzet tegen de aanspraak die Guarantee Insurance maakt op het volledige saldo van de kwaliteitsrekening van de notaris. Zij was met [betrokkene] gehuwd in gemeenschap van goederen. Zij waren gezamenlijk eigenaar van de voormalige echtelijke woning, die is verkocht nadat zij waren gescheiden. De overwaarde is destijds gestort op de kwaliteitsrekening van de notaris. Mevrouw [gedaagde sub 3] is van mening dat zij recht heeft op de helft van die overwaarde.
4.3.	De voorzieningenrechter overweegt het navolgende. Niet in geschil is dat mevrouw [gedaagde sub 3] als deelgenoot in de voormalige echtelijke woning nu ook deelgenoot is in het restant van de opbrengst, dat bij de notaris is gedeponeerd. Dit laat echter onverlet dat Guarantee Insurance zich op de opbrengst en dus ook op het aandeel van mevrouw [gedaagde sub 3] kan verhalen. Mevrouw [gedaagde sub 3] was immers met [betrokkene] gehuwd in algehele gemeenschap van goederen. Ingevolge de hoofdregel van artikel 1:94 lid 1 BW omvat deze gemeenschap alle tegenwoordige en toekomstige goederen en schulden van de echtgenoten (ongeacht door wie verkregen of door wie aangegaan).
Artikel 1:94 lid 3 BW maakt hierop een uitzondering, in die zin dat goederen of schulden die zodanig aan een van de echtgenoten zijn verknocht, slechts in de gemeenschap vallen voor zover die verknochtheid zich daartegen niet verzet. Niet gesteld of gebleken is dat deze uitzondering zich hier voordoet. De woning en de opbrengst daarvan vallen dus in de ontbonden maar nog niet vereffende gemeenschap. Dat geldt echter ook voor de schuld aan Guarantee Insurance. Vast staat dat Guarantee Insurance uit hoofde van het vonnis van 7 november 2007 een vordering heeft op [betrokkene]. Deze schuld van [betrokkene] aan Guarantee Insurance is tijdens het huwelijk ontstaan uit onrechtmatige daad en dient te worden aangemerkt als een gemeenschapsschuld. Guarantee Insurance kan deze schuld ingevolge artikel 1:100 lid 2 BW verhalen op de ontbonden onverdeelde huwelijksgemeenschap, waartoe het totale saldo van de kwaliteitsrekening van de notaris behoort. Mevrouw [gedaagde sub 3] zal de betaling daarvan aan de deurwaarder dienen te gehengen en gedogen.
4.4.	Uit het voorgaande volgt dat de vorderingen zullen worden toegewezen als na te melden, met dien verstande dat, gelet op de referte van de notaris, geen aanleiding bestaat de gevorderde dwangsommen op te leggen.
Aangezien geen van partijen als in het ongelijk gesteld is te beschouwen, zullen de proceskosten worden gecompenseerd op de hierna te vermelden wijze.
5.	De beslissing
De voorzieningenrechter
5.1.	beveelt de notaris om binnen acht dagen na betekening van dit vonnis het saldo op de rekening op naam van [gedaagden] (thans [gedaagde sub 1] en [gedaagde sub 2]), met rekeningnummer 3625.411.180 bij de Coöperatieve Rabobank Doesburg-Giesbeek en Omstreken U.A. te Doesburg, waarop door Guarantee Insurance executoriaal derdenbeslag is gelegd, over te boeken op de rekening van de deurwaarder M.G. de Jong Gerechtsdeurwaarders te Arnhem,
5.2.	veroordeelt mevrouw [gedaagde sub 3] de onder 5.1. genoemde overboeking van het saldo te gehengen en te gedogen,
5.3.	verklaart dit vonnis tot zover uitvoerbaar bij voorraad,
5.4.	compenseert de kosten van deze procedure tussen partijen, in die zin dat iedere partij de eigen kosten draagt,
5.5.	wijst het meer of anders gevorderde af.
Dit vonnis is gewezen door mr. N.W. Huijgen en in het openbaar uitgesproken in tegenwoordigheid van de griffier mr. E.S.M. Daamen op 7 april 2009
"
ECLI_NL_RBAMS_2014_3487.xml|False|"Gevorderde voorziening tot betaling van een nog niet ingegane huurverhoging in verband met een nog te realiseren aanleg van CV in de gehuurde woning, wordt afgewezen.



Kenmerk	: KK 14-687
Datum		: 22 mei 2014

Vonnis van de kantonrechter te Amsterdam op de vordering in kort geding in de zaak van:
gevestigd te Amsterdam
eiseres
nader te noemen Stadgenoot
gemachtigde: mr. J.A. Tuinman
t e g e n:


en

allen wonende te [plaats]
gedaagden
gemachtigde voor gedaagde sub 3: mr. M.B. Appel
Bij dagvaarding van 22 april 2014 met bijlagen heeft Stadgenoot in kort geding een voorziening gevorderd.
Ter terechtzitting van 14 mei 2014 heeft de mondelinge behandeling plaatsgevonden. Stadgenoot is verschenen bij gemachtigde. Tevens zijn aan de zijde van Stadgenoot verschenen [naam 1], [naam 2] en [naam 3]. Van gedaagden is [gedaagde 1] verschenen en [gedaagde 3] bijgestaan door zijn raadsman mr. M.B. Appel. [gedaagde 2] is niet verschenen. De verschenen partijen hebben hun stellingen toegelicht, Stadgenoot en [gedaagde 3] aan de hand van overgelegde pleitnota’s. Na een korte schorsing en verder debat tussen partijen is vonnis bepaald op heden.

Als uitgangspunt in dit geding geldt het navolgende
Gedaagden huren elk een woning van Stadgenoot gelegen aan de [adres].
In elk van de woningen van gedaagden bevindt zich een geiser en een gaskachel, welke allemaal zijn aan te merken als open verbrandingstoestellen.
In verband met veiligheidsrisico’s die aan het gebruik van open verbrandingstoestellen zijn verbonden is het ministerie van VROM enige jaren geleden een campagne gestart die als doel heeft dat in heel Nederland open verbrandingsinstallaties worden vervangen door zg. gesloten installaties, die vrijkomende rookgassen direct naar buiten afvoeren en daardoor veiliger zijn dan open verbrandingsinstallaties.
Stadgenoot heeft in ieder geval aan [gedaagde 1] en [gedaagde 3] brieven gestuurd, waarin aan hen wordt gevraagd akkoord te gaan met vervanging van hun geiser en gaskachel door een moderne HR-ketel met CV-installatie. [gedaagde 1] en [gedaagde 3] hebben geen akkoordverklaring getekend.
Stadgenoot vordert als voorziening om gedaagden te veroordelen om te gedogen dat in hun respectieve woningen geiser en gaskachel worden vervangen door een HR-ketel met één radiator in de woonkamer, dit op straffe van een dwangsom. Voorts om gedaagden ieder te veroordelen tot het per maand betalen van een bedrag van € 20,00 bovenop de geldende huurprijs, met ingang van de eerste maand volgend op die waarin de vervanging van geiser en kachel heeft plaatsgevonden.
Stadgenoot stelt daartoe dat zij eigenaar is van rond de 32.000 woningen en dat zich in ongeveer 3500 daarvan nog open verbrandingstoestellen in de vorm van geisers en gaskachels bevinden. Deze vormen door de wijze van verbranding een veiligheidsrisico voor huurders en hun omgeving. Regelmatig vinden er ongelukken met deze installaties plaats, ook in de door Stadgenoot verhuurde woningen. Daarom heeft Stadgenoot besloten om in al deze woningen de geiser en kachel te vervangen. Zij geeft hiermee gehoor aan een oproep van het ministerie van VROM (zie onder 1.3). Doordat het om veiligheid van huurders en hun omgeving gaat is er sprake van een dringend belang aan de zijde van Stadgenoot. Het betreft dringende werkzaamheden in de zin van artikel 7:220 lid 1 BW. Het gaat bovendien om een geriefsverbetering waarvoor Stadgenoot een huurverhoging in rekening kan brengen, welke bij afzonderlijke uitvoering per woning € 33,00 zou bedragen. Doordat de werkzaamheden min of meer gelijktijdig plaatsvinden heeft Stadgenoot een reductie van aanlegkosten weten te bewerkstelligen, waardoor zij de verhoging weet te beperken tot € 20,00 per maand, aldus Stadgenoot.
Gedaagde [gedaagde 3] heeft als verweer gevoerd dat het spoedeisend belang van de vordering ontbreekt. Voorts heeft [gedaagde 3] betwist dat er sprake is van een geriefsverbetering, aangezien na een constatering in het kader van het Convenant Doorzon, in zijn woning de stroom is afgesloten en de meter weggenomen. [gedaagde 3] zal dus geen gebruik kunnen maken van de HR-ketel en CV installatie, waarvoor een werkende elektrische installatie is vereist, aldus [gedaagde 3].
Stadgenoot heeft na een korte schorsing van de zitting verklaard dat het juist is dat [gedaagde 3] geen elektriciteit in de woning heeft en dus op dit moment geen baat heeft bij een CV-installatie. Zij heeft niettemin gepersisteerd bij haar vordering, maar gezegd dat zij [gedaagde 3] tot september wil geven om weer elektriciteit aan te leggen. [gedaagde 3] heeft verklaard daaraan niet te kunnen voldoen.
Stadgenoot heeft het spoedeisend belang, met name in verband met reductie van kosten door min of meer gelijktijdige aanleg, voldoende over het voetlicht gebracht. De vordering tegen [gedaagde 3] is daarom ontvankelijk
Nu onvoldoende vaststaat dat [gedaagde 3] in staat is om op korte termijn in zijn woning de beschikking over elektriciteit te krijgen, kan reeds daarom van hem op dit moment in redelijkheid niet worden verwacht medewerking te verlenen aan de vervanging van zijn huidige installatie. De vordering tot het treffen van een voorziening tegen [gedaagde 3] wordt daarom afgewezen. Als in het ongelijk gestelde partij wordt Stadgenoot in de proceskosten van [gedaagde 3] veroordeeld.
Gedaagde [gedaagde 1] heeft verklaard alsnog te willen meewerken met de beoogde vervanging. Zij heeft verklaard grote problemen te hebben met het opruimen van haar huis, zodat er een praktische belemmering is. Stadgenoot heeft daarop verklaard dat zij ermee kan instemmen dat de werkzaamheden uiterlijk in september zullen plaatsvinden. Daarmee is [gedaagde 1] akkoord gegaan. Stadgenoot heeft afgezien van een veroordeling van [gedaagde 1] in de proceskosten.
Gelet op de overeenstemming tussen partijen zal de vordering tegen [gedaagde 1] worden toegewezen als na te melden, met compensatie van proceskosten.
Aangezien gedaagde [gedaagde 2] niet is verschenen is de vordering tot vervanging van de geiser en kachel tegen haar als niet kennelijk onredelijk of ongegrond toewijsbaar.
De door Stadgenoot in verband met de plaatsing van een CV-installatie gevraagde huurverhoging van € 20,00 lijkt redelijk. Er is evenwel geen aanleiding om thans in kort geding voor het in de toekomst te verhogen deel van de maandelijkse huur bij wege van voorziening een doorlopende executoriale titel af te geven zoals Stadgenoot heeft gevorderd. Indien een huurder na aanleg van de installatie weigert de in verband daarmee verhoogde huur te betalen, staan voor Stadgenoot de gebruikelijke wegen open, die ook bij weigering tot betaling van de reguliere jaarlijkse huurverhoging open staan. Dit deel van de vordering tegen zowel [gedaagde 1] als [gedaagde 2] wordt mitsdien afgewezen.
Aangezien bij de stukken alleen brieven en sommaties aan [gedaagde 1] en [gedaagde 3] zijn aangetroffen en geen enkele sommatie aan [gedaagde 2], blijven de door Stadgenoot tegen [gedaagde 2] gemaakte proceskosten voor eigen rekening van Stadgenoot.
De kantonrechter:
veroordeelt [gedaagde 1] om te gedogen dat Stadgenoot c.q. haar installatiebedrijf de in de woning aan de [adres] aanwezige geiser en gaskachel zal vervangen door een HR-ketel met één radiator in de woonkamer en om daartoe uiterlijk in september 2014 de medewerkers van Stadgenoot alsmede het in haar opdracht werkzame installatiebedrijf Feenstra uit Heerhugowaard toegang tot de woning te verlenen op straffe van een dwangsom van € 250,00 per maand, met een maximum van € 5.000,00;
veroordeelt [gedaagde 2] om te gedogen dat Stadgenoot c.q. haar installatiebedrijf de in de woning aan de [adres] aanwezige geiser en gaskachel zal vervangen door een HR-ketel met één radiator in de woonkamer en om daartoe de medewerkers van Stadgenoot alsmede het in haar opdracht werkzame installatiebedrijf Feenstra uit Heerhugowaard binnen 7 dagen na betekening van dit vonnis toegang tot de woning te verlenen op straffe van een dwangsom van € 250,00 per maand, met een maximum van € 5.000,00.
compenseert de proceskosten tussen zowel Stadgenoot en [gedaagde 1] als Stadgenoot en [gedaagde 2];
wijst het meer of anders gevorderde tegen [gedaagde 1] en [gedaagde 2] af;
wijst de vordering tegen [gedaagde 3] af;
veroordeelt Stadgenoot in de proceskosten van [gedaagde 3] tot op heden begroot op € 400,00 aan salaris van zijn gemachtigde.
Aldus gewezen door mr. E.D. Bonga - Sigmond, kantonrechter, en uitgesproken ter openbare terechtzitting van 22 mei 2014 in tegenwoordigheid van de griffier.
De griffier
De kantonrechter
"
ECLI_NL_RBMNE_2017_6217.xml|False|"Kort geding, verstek, huur, vordering tot betaling huurachterstand en huur tot datum van ontruiming toegewezen, buitengerechtelijke kosten afgewezen.
Civiel recht
kantonrechter
locatie Amersfoort
zaaknummer: 6447704 AV EXPL  17-53 JES/1267

inzake
de besloten vennootschap

gevestigd te Soest,
verder ook te noemen: Look Holding,
eisende partij,
gemachtigde: mr. J.J. van Dort,
tegen:

wonende te [woonplaats] ,
verder ook te noemen: [gedaagde] ,
gedaagde partij,
niet verschenen.
Het verloop van de procedure blijkt uit:
de dagvaarding;
de mondelinge behandeling.
Ten slotte is vonnis bepaald.
[gedaagde] is niet verschenen. Bij de dagvaarding zijn de door de wet voorgeschreven formaliteiten in acht genomen, zodat tegen [gedaagde] verstek wordt verleend.
Look Holding vordert bij vonnis, voor zover mogelijk uitvoerbaar bij voorraad:
[gedaagde] te veroordelen tot betaling van een bedrag van € 20.973,34 (inclusief btw) aan achterstallige huur tot en met 15 december 2017 te verhogen met de contractuele vertragingsrente van € 300,00 per maand dat te laat betaald wordt;
[gedaagde] te veroordelen tot tijdige betaling, telkens uiterlijk op de 15e dag van iedere maand, van de te verschijnen huur van € 10.486,67 per maand over de periode 15 december 2017 tot de datum van ontruiming maar tenminste tot 15 februari 2018 en
[gedaagde] te veroordelen tot het betalen van € 3.146,00 aan verschuldigde contractuele boetes en
[gedaagde] te veroordelen in de kosten van deze procedure, het salaris van de gemachtigde van Look Holding daaronder begrepen.
Look Holding legt hieraan ten grondslag dat tussen partijen sinds 15 maart 2016 een huurovereenkomst bestaat, waarbij [gedaagde] van Look Holding huurt de bedrijfsruimte gelegen aan de [adres] te [vestigingsplaats] . De huurprijs is € 10.486,67 inclusief btw per maand en dient bij vooruitbetaling voldaan te worden. Look Holding stelt dat [gedaagde] de huur sinds geruime tijd onregelmatig en te laat betaalt. Vanaf 15 oktober 2017 heeft [gedaagde] helemaal geen betalingen meer gedaan. Look Holding vordert de betaling van de maandelijkse huur, in ieder geval tot 15 februari 2018, nu [gedaagde] de huurovereenkomst tegen die datum heeft opgezegd. Look Holding vordert daarnaast betaling van de contractuele rente en van de buitengerechtelijke kosten op grond van de overeenkomst tussen partijen.
Look Holding heeft ter zitting uiteengezet dat de huurinkomsten – waarvan zij betaling vordert – door haar rechtstreeks worden doorbetaald aan de bank in verband met een hypothecaire geldlening. Daarnaast stelt zij dat die bank maatregelen zal treffen indien Look Holding niet betaalt. Naar het oordeel van de kantonrechter is het spoedeisend belang van Look Holding bij toewijzing van de vordering hiermee gegeven.
Nu [gedaagde] geen verweer heeft gevoerd en de (primaire) vorderingen van Look Holding de kantonrechter niet onrechtmatig of ongegrond voorkomen, worden deze vorderingen toegewezen, behoudens de na te noemen punten.
Ten aanzien van de gevorderde contractuele vertragingsrente van € 300,00 per maand overweegt de kantonrechter als volgt. De kantonrechter gaat ervan uit dat artikel 18.2 van de algemene bepalingen – waar Look Holding zich kennelijk op baseert – zo dient te worden gelezen dat per maand over het totale openstaande saldo aan huur in de betreffende maand € 300,00 verschuldigd is aan boeterente.
Look Holding heeft betaling van een bedrag van € 3.146,00 althans € 1.423,65 aan buitengerechtelijke kosten gevorderd. Look Holding stelt dat partijen – beide partijen daarbij handelend in de uitoefening van beroep of bedrijf – een vergoeding van buitengerechtelijke incassokosten zijn overeengekomen die van de wettelijke regeling afwijkt. De vordering zal dan ook worden getoetst aan het rapport Voorwerk II, maar met toepassing van de wettelijke tarieven die geacht worden redelijk te zijn. Niet aangetoond is dat de door Look Holding verrichte incassowerkzaamheden meer hebben omvat dan een (eventueel herhaalde) sommatie of het enkel doen van een schikkingsvoorstel, het inwinnen van eenvoudige inlichtingen of het op gebruikelijke wijze samenstellen van een dossier. De daarop betrekking hebbende kosten moeten daarom worden aangemerkt als betrekking hebbende op verrichtingen waarvoor de proceskostenveroordeling een vergoeding pleegt in te sluiten. De vordering tot vergoeding van buitengerechtelijke incassokosten wordt derhalve afgewezen.
[gedaagde] zal als de in het ongelijk gestelde partij in de proceskosten worden veroordeeld. De kosten aan de zijde van Look Holding worden begroot op:
- dagvaarding	€	86,78
- griffierecht	€	939,00
- salaris gemachtigde	€
Totaal	€	1.425,78
De kantonrechter:
verleent verstek tegen [gedaagde] ;
geeft de volgende onmiddellijke voorziening:
veroordeelt [gedaagde] om aan Look Holding tegen bewijs van kwijting te betalen € 20.973,34 inclusief btw aan achterstallige huur tot en met 15 december 2017, te verhogen met de contractuele vertragingsrente van € 300,00 per maand waarin te laat betaald is;
veroordeelt [gedaagde] tot tijdige betaling, telkens uiterlijk op de 15e dag van iedere maand, van de te verschijnen huur van € 10.486,67 per maand over de periode 15 december 2017 tot de datum van ontruiming maar tenminste tot 15 februari 2018;
veroordeelt [gedaagde] tot betaling van de proceskosten aan de zijde van Look Holding, tot de uitspraak van dit vonnis begroot op € 1.425,78;
verklaart dit vonnis uitvoerbaar bij voorraad;
wijst het meer of anders gevorderde af.
Dit vonnis is gewezen door mr. J.W. Wagenaar, kantonrechter, en is in aanwezigheid van de griffier in het openbaar uitgesproken op 15 december 2017.
"
ECLI_NL_RBLEE_2007_BB6020.xml|False|"Huurzaak. Door de huurder gestelde gebreken aan het gehuurde. Verhuurder is in het onderhavige geval niet verplicht om deze gebreken te verhelpen. Huurprijsvermindering wegens vermindering huurgenot wordt afgewezen, bij gebreke van voldoende onderbouwing van de vermindering van het huurgenot. Verhuurder voorts niet verplicht tot vergoeding van de kosten die de huurder aan zijn energieleverancier heeft moeten betalen in verband met een in het gehuurde aangetroffen hennepkwekerij.
RECHTBANK LEEUWARDEN
Sector kanton
Locatie Heerenveen
zaak-/rolnummer: 221889 \ CV EXPL  07-1272
vonnis van de kantonrechter d.d. 18 oktober 2007
inzake
de naamloze vennootschap
Bavaria N.V.,
hierna te noemen: Bavaria,
gevestigd te Lieshout,
eiseres in conventie,
verweerster in reconventie,
gemachtigde: mr. B.M. Nabuurs,
tegen
[a],
hierna te noemen: [a],
wonende te [woonplaats],
gedaagde in conventie,
eiser in reconventie,
gemachtigde: mr. J.M. van Rongen.
Procesverloop
1.1.	Op de bij dagvaarding vermelde gronden heeft Bavaria gevorderd dat de kantonrechter de tussen partijen bestaande huurovereenkomst met betrekking tot het bedrijfspand aan de [adres] te Heerenveen ontbindt en [a] veroordeelt het gehuurde te ontruimen en te verlaten, met nevenvorderingen en kosten.
1.2.	[a] heeft bij antwoord de vordering betwist en op de daarbij vermelde gronden in reconventie gevorderd:
I. voor recht te verklaren dat de huurprijs met ingang van 22 februari 2007 tot aan de dag dat de gebreken aan het gehuurde zijn hersteld, althans gedurende een door de kantonrechter te bepalen periode, nihil bedraagt, althans een zodanig bedrag als de kantonrechter redelijk acht;
II. voor recht te verklaren dat de huurprijs, met ingang van 1 juli 2002 tot aan de dag waarop de huurovereenkomst eindigt, althans gedurende een door de kantonrechter te bepalen periode, bedraagt € 1.530,- exclusief BTW per maand, althans een zodanig bedrag als de kantonrechter redelijk acht;
III. Bavaria te veroordelen hetgeen [a] haar aan huur teveel heeft betaald aan [a] terug te betalen, te vermeerderen met de wettelijke rente vanaf de datum van het instellen van deze vordering tot aan de dag der algehele voldoening;
IV. Bavaria te veroordelen om aan [a] te betalen een schadevergoeding ten bedrage van € 34.000,-, althans een zodanig bedrag als de kantonrechter redelijk acht, te vermeerderen met de wettelijke rente vanaf de datum van het instellen van deze vordering tot aan de dag der algehele voldoening;
V. Bavaria te gebieden de gebreken aan het gehuurde te herstellen binnen veertien dagen na het te dezen te wijzen vonnis, bij gebreke waarvan Bavaria een dwangsom verbeurt van
€ 500,00 voor iedere dag dat de gebreken niet zijn hersteld, met een maximum van € 50.000,-;
VI. Bavaria veroordeelt om aan [a] te betalen een bedrag van € 9.101,-, te vermeerderen met de wettelijke rente vanaf de datum van het instellen van deze vordering tot aan de dag der algehele voldoening;
VII. Bavaria veroordeelt om aan [a] te betalen een bedrag van € 150,-, te vermeerderen met de wettelijke rente vanaf de datum van het instellen van deze vordering tot aan de dag der algehele voldoening;
VIII. Bavaria veroordeelt in de kosten van het geding.
1.3.	Bavaria heeft geantwoord in reconventie. Hierna is bij tussenvonnis van 9 augustus 2007 een comparitie van partijen bepaald, die op 6 september 2007 heeft plaatsgevonden. Aansluitend aan de comparitie heeft een descente plaatsgevonden in het door [a] van Bavaria gehuurde pand. Van het verhandelde ter comparitie/descente is een proces-verbaal opgemaakt, dat aan partijen is gezonden. Vervolgens is wederom vonnis bepaald op de stukken van het geding, waarvan de inhoud als hier ingelast geldt.
1.4.	Door Bavaria en [a] zijn producties in het geding gebracht.
Motivering
De feiten
2.	Als gesteld en erkend, dan wel als niet of onvoldoende weersproken, alsmede op grond van de in zoverre onbetwiste inhoud der overgelegde producties staat het volgende vast.
2.1.	Tussen Bavaria als verhuurder en [a] als huurder bestaat sinds 15 december 1997 een huurovereenkomst met betrekking tot de horecabedrijfsruimte, staande en gelegen te [woonplaats] aan de [adres], bestaande uit een discotheek, bioscoopzaal en verdere aanhorigheden. Het gehuurde is bestemd om te worden gebruikt als horecabedrijf. [a] heeft het horecabedrijf geëxploiteerd in de vorm van een café/poolcentrum onder de naam ""[naam]"". De tussen partijen gesloten huurovereenkomst was aanvankelijk aangegaan voor de duur van vier jaar, drie maanden en zestig dagen, en is na het verstrijken van die termijn tot op heden twee maal verlengd met twee afzonderlijke termijnen van vijf jaar. De maandelijks bij vooruitbetaling verschuldigde huurprijs bedraagt laatstelijk € 2.222,16 inclusief BTW. In artikel 5 van de huurovereenkomst is een exploitatieplicht opgenomen, welke als volgt luidt:
'Huurder zal het gehuurde als een goed huisvader gebruiken door daarin persoonlijk en voor eigen rekening het horecabedrijf uit te oefenen uitsluitend overeenkomstig de bij deze overeenkomst aan deze horeca-bedrijfsruimte specifiek gegeven bestemming. (…)
2.2.	In juni 2002 zijn in het gehuurde vier stalen kolommen geplaatst om de dakconstructie te ondersteunen.
2.3.	Op 21 februari 2007 heeft het gehuurde brandschade (roet- en blusschade) opgelopen als gevolg van een brand in het belendende pand, waarin zich -zo werd na de brand ontdekt- een hennepplantage op de bovenverdieping bevond. Ten behoeve van de voor de hennepplantage benodigde stroom werd vóór de stroomaansluiting in het gehuurde illegaal stroom afgetapt, middels een kabel die aan de achterzijde van de meterkast ondergronds voor de meter van [a] was bevestigd op het stroomnet van Nuon, en verder ondergronds de grond inliep. De roet- en blusschade bestaat hierin dat er zich op de vloer van het gehuurde, alsook op de biljarttafels, en de tafels en stoelen, een laagje vuil bevindt. Naast de ingang van het gehuurde bevindt zich aan de rechterzijde een meterkast. In deze meterkast zit naast de meter een gat van circa 1,50 meter breed en 2 meter hoog.
2.4.	De afdeling Energiefraude van energieleverancier Nuon heeft de toenmalige gemachtigde van [a] bij brief van 6 maart 2007 onder meer het volgende medegedeeld:
'Op 2 maart 2007 heeft u ons een brief geschreven namens uw cliënt, de heer J. [a]. Uw brief heeft betrekking op de geconstateerde energiefraude en de naar aanleiding daarvan opgestelde factuur voor het adres [adres] te [woonplaats]. (…)
Tussen uw cliënt en N.V. Continuon Netbeheer, hierna te noemen ""Continuon"", is een overeenkomst gesloten op grond waarvan Continuon zorgdraagt voor het in stand houden van de bestaande aansluiting, het transport van elektriciteit en het beschikbaar stellen van de meetinrichting ten behoeve van het perceel aan de [adres] te [woonplaats].(…)
Op 22 februari 2007 heeft de politie, in aanwezigheid van Nuon-medewerkers, een inval gedaan in het pand van uw cliënt. Daarbij is een hennepkwekerij aangetroffen. Bij deze gelegenheid is door de Nuon-medewerkers geconstateerd dat de elektriciteitsmeter was gemanipuleerd. Nuon is dan ook tot de conclusie gekomen dat er elektriciteit was afgenomen door uw cliënt, welke niet door de meetinrichting is geregistreerd. Op grond van deze constatering heeft Nuon de elektriciteitsmeter verwijderd en is het transport van elektriciteit naar dit pand opgeschort. (…)
De aangetroffen hennepkwekerij bestond in totaal uit 1 kweekruimte. Alle apparatuur voor de hennepteelt zijn aangetroffen. Daarbij zijn tevens de restanten van reeds geoogste planten aangetroffen. (…)
Er is geconstateerd dat op de toevoerleiding voor de huisaansluitkast een illegale aansluiting was gemaakt. Deze aansluiting liep buiten de elektriciteitsmeter om naar de hennepplantage en voorzag deze van elektriciteit. (…)
Er is sprake van een handelwijze waarbij niet voldaan is aan de norm NEN 1010. Deze norm beschrijft de minimale voorschriften waaraan een elektrische installatie moet voldoen om de veiligheid te kunnen waarborgen. Het gevolg van de handelwijze is dat er gevaar voor goederen te duchten is geweest. Manipulatie aan de installatie of het clandestien verzwaren van de hoofdbeveiliging betekent dat er bij overbelasting of kortsluiting een te trage of zelfs onveilige afschakeling plaatsvindt. Dat levert verhoogd brandgevaar op en elektrocutie bij directe of indirecte aanraking, zoals bij bluswerkzaamheden. (…)
Uit het door Nuon Monitoring ingestelde onderzoek is gebleken dat er een hennepkwekerij in het gehuurde was ingericht in bovengenoemd perceel in de periode van december 2006 t/m 22 februari 2007. (…)
In totaal is voor een bedrag van € 4.861,77 (exclusief 19% BTW) ongemeten elektriciteit getransporteerd en feitelijk afgenomen/verbruikt ten behoeve van het perceel [adres] te [woonplaats]. (…)
In totaal is uw cliënt gehouden om een bedrag van € 9.101,01 aan Nuon te voldoen.'
2.5.	[a] heeft vanaf maart 2007 geen huur meer betaald, waardoor er inmiddels een aanzienlijke huurachterstand is ontstaan. Ten tijde van de dagvaarding -op 4 juni 2007- bestond er een huurachterstand van € 8.863,33. Tevens heeft [a] de exploitatie van het in het gehuurde uitgeoefende horecabedrijf stopgezet.
2.6.	Nuon heeft de op 22 februari 2007 uit het gehuurde verwijderde stroomverbruikmeter op 12 juli 2007 weer teruggegeven. [a] heeft toen de kosten voor het weer aansluiten van de stroomverbruikmeter betaald. Het betreft hier een bedrag van
€ 150,00. Tevens heeft [a] aan Nuon betaald het in haar brief van 6 maart 2007 genoemde bedrag van € 9.101,01.
in conventie
Het standpunt van Bavaria
3.1.	Bavaria legt aan haar vorderingen ten grondslag dat er gelet op de hoogte van de huurachterstand ten tijde van de dagvaarding sprake is van een zodanig ernstige tekortkoming van [a] in de nakoming van zijn betalingsverplichting als huurder dat ontbinding van de huurovereenkomst en ontruiming van het gehuurde gerechtvaardigd zijn. Daarnaast stelt Bavaria dat door het niet langer verrichten van horeca-activiteiten in het gehuurde [a] in strijd handelt met de in artikel 5 van de huurovereenkomst opgenomen exploitatieplicht, waardoor er evenzeer sprake is van een tekortkoming van [a].
3.2.	Bavaria maakt voorts aanspraak op betaling van de huurachterstand en de wettelijke rente over dat bedrag. [a] heeft Bavaria nimmer medegedeeld dat en waarom hij zijn betalingsverplichting opschortte.
Het standpunt van [a]
4.1.	[a] stelt dat het gehuurde na de brand een gebrek in de zin van artikel 7:208 BW vertoont. Als gevolg van de brand in het belendende perceel heeft het gehuurde roet- en blusschade opgelopen. Dit gebrek valt niet onder het begrip 'kleine herstellingen' in de zin van artikel 7:217 BW. Bavaria dient er dan ook voor te zorgen dat deze schade aan het gehuurde wordt hersteld. Ook het ontbreken van de stroomvoorziening in het gehuurde is een gebrek in de zin van artikel 7:208 BW, welk gebrek niet valt onder het begrip 'kleine herstellingen' in de zin van artikel 7:217 BW. Nuon heeft de stroomverbruikmeter immers uit het gehuurde verwijderd, waardoor het gehuurde tussen 22 februari 2007 en 12 juli 2007 niet was aangesloten op het stroomnet, en het niet mogelijk was het in het gehuurde uitgeoefende horecabedrijf te exploiteren. Het lag op de weg van Bavaria als verhuurder om het gehuurde met stroomaansluiting aan [a] beschikbaar te stellen en de stroomvoorziening te herstellen wanneer deze onverhoopt mocht uitvallen. Bavaria was er reeds op 22 februari 2007 mee bekend dat de stroomvoorziening was verwijderd.
4.2.	[a] is gelet op het verzuim van Bavaria in de nakoming van haar verplichting tot herstel van bovengenoemde gebreken bevoegd om de nakoming van zijn eigen verplichting tot huurbetaling op te schorten op grond van artikel 6:262 BW. Daartoe was in dit geval geen voorafgaande ingebrekestelling vereist. Bavaria kan gedurende de periode dat zij zelf in verzuim is geen ontbinding van de huurovereenkomst vorderen.
4.3.	Voor zover de kantonrechter van oordeel is dat Bavaria niet in verzuim is met het herstellen van de gebreken aan het gehuurde, dan stelt [a] dat Bavaria op grond van artikel 7:208 BW verplicht is tot vergoeding van de door bovengenoemde gebreken veroorzaakte schade. [a] heeft het recht om zijn daarmee samenhangende vordering op Bavaria te verrekenen met de vordering die Bavaria op hem heeft uit hoofde van achterstallige huur. Nu de schade van [a] (winstderving) veel hoger is dan de som van de achterstallige huurtermijnen heeft Bavaria geen vordering meer op [a] en kan zij ook om die reden geen ontbinding van de huurovereenkomst vorderen.
De beoordeling van het geschil
5.1.	[a] heeft zich bij wijze van verweer tegen de gevorderde achterstallige huur en ontbinding/ontruiming beroepen op gebreken aan de gehuurde bedrijfsruimte, enerzijds bestaande uit roet- en blusschade en anderzijds uit het gedurende enige tijd niet  aanwezig zijn van een stroomaansluiting in het gehuurde. Op grond hiervan zou aan [a] een opschortingsrecht toekomen terzake zijn huurbetalingsverplichting. Dit verweer dient echter te worden verworpen, waartoe het navolgende wordt overwogen.
5.2.	De kantonrechter heeft bij de descente in het gehuurde geconstateerd dat de roet- en blusschade slechts bestaat uit een laagje stof op de vloer van het gehuurde, alsmede op de biljarttafels en de tafels en de stoelen. Deze laag stof is met een flinke schoonmaakbeurt eenvoudig te verwijderen, en kan daarom naar het oordeel van de kantonrechter als een kleine herstelling in de zin van artikel 7:217 BW worden aangemerkt, die door de huurder zelf dient te worden verricht. Het betreft hier een herstelwerkzaamheid die door een gemiddeld handige huurder zonder al te veel kosten kan worden verricht. Bovendien is in artikel 7 van de huurovereenkomst bepaald dat schoonmaakwerkzaamheden in het gehuurde voor rekening van de huurder komen. Reeds hierom kan in de roet- en blusschade geen reden voor opschorting van de huurbetalingsverplichting worden gevonden. Ook in het geval dat onderhavig gebrek door de verhuurder zou moeten worden verholpen, dan nog kon [a] naar het oordeel van de kantonrechter geen beroep op een opschortingsrecht terzake zijn gehele huurbetalingsverplichting doen, nu het hier slechts een klein gebrek betreft. Het gebrek is niet zodanig ernstig, dat daarom opschorting van de gehele huurbetalingsverplichting gedurende een periode van vele maanden gerechtvaardigd is.
5.3.	Wat betreft de tijdelijke afwezigheid van de stroomverbruikmeter overweegt de kantonrechter als volgt. Nu in de huurovereenkomst niet is overeengekomen dat de verhuurder verantwoordelijk is voor de stroomvoorziening in het gehuurde en deze dienst aan de huurder levert, dient de huurder zelf te zorgen voor de aanwezigheid van een stroomverbruikmeter en een stroomaansluiting. Dit blijkt ook uit de brief van Nuon aan [a] van 6 maart 2007. Hieruit volgt al dat de tijdelijke afwezigheid van de stroomverbruikmeter en de stopzetting van de stroomlevering in het gehuurde niet aan Bavaria kan worden tegengeworpen. Doch ook in het geval dat de verhuurder verplicht zou zijn om te zorgen voor de aanwezigheid van een stroomverbruikmeter en stroomaansluiting in het gehuurde, kan de tijdelijke afwezigheid hiervan niet aan Bavaria worden tegen-geworpen. In beginsel is de verhuurder weliswaar op grond van artikel 7:206 BW gehouden om gebreken aan het gehuurde te verhelpen, doch daarvoor dient wel sprake te zijn van een gebrek in de zin der wet. Volgens artikel 7:204 lid 2 BW is een gebrek een staat of eigenschap of een andere niet aan de huurder toe te rekenen omstandigheid, waardoor de zaak aan de huurder niet het genot kan verschaffen dat de huurder bij het aangaan van de overeenkomst mag verwachten van een goed onderhouden zaak van de soort als waarop de overeenkomst betrekking heeft. Hieruit volgt dat er geen sprake is van een gebrek aan het gehuurde, indien de huurder niet het door hem te verwachten genot van het gehuurde heeft als gevolg van een hem persoonlijk betreffende situatie. Een dergelijke situatie doet zich hier naar het oordeel van de kantonrechter voor. [a] is zelf verantwoordelijk voor een legaal gebruik van de stroomaansluiting in het gehuurde. Indien daarvan geen sprake is, heeft hij daarvoor zelf in te staan jegens de stroomleverancier. Het weghalen van de stroomverbruikmeter in het gehuurde valt dan ook in de risicosfeer van [a] zelf.  Het ontbreken van de stroomverbruikmeter rechtvaardigt dus evenmin huuropschorting, nog daargelaten dat de stroomvoorziening vanaf 12 juli 2007 weer is hersteld. Vanaf dat moment kon in de tijdelijke afwezigheid van de stroomverbruikmeter al helemaal geen reden meer worden gevonden voor het opschorten van de huur.
5.4.	Het vorenstaande klemt te meer, nu gesteld noch gebleken is dat [a] aan Bavaria te kennen heeft gegeven dat hij zijn verplichting tot huurbetaling opschortte wegens de door hem gestelde gebreken aan het gehuurde.
5.5.	Uit het vorenoverwogene volgt dat Bavaria jegens [a] niet tekortgeschoten is voor zover het gaat om haar verplichting als verhuurder om gebreken aan het gehuurde te verhelpen. Daarom kan er ook geen sprake zijn van een schadevergoedingsverplichting van Bavaria jegens [a] vanwege de door laatstgenoemde geleden winstderving, zodat het door [a] gedane beroep op verrekening van deze winstderving met de huurschuld moet worden gepasseerd. Bovendien heeft [a]  zijn schadevordering niet op artikel 6:74 e.v. BW gebaseerd, doch slechts (expliciet) op artikel 7:208 BW. De door [a] gestelde winstderving valt evenwel niet onder het bereik van dit artikel. Onder het toepassingsbereik van artikel 7:208 BW valt slechts de schade die het gevolg is van het gebrek zelf, zoals waterschade bij een lekkend dak. De schade die is ontstaan door het uitblijven van herstel wordt daarentegen bestreken door de algemene schadevergoedings-bepalingen uit boek 6 BW. Ook om deze reden komt aan [a] jegens Bavaria geen vordering wegens winstderving toe.
5.6.	De kantonrechter komt derhalve tot de slotsom dat, waar het beroep op een opschortingsrecht alsmede het beroep op verrekening niet opgaan, [a] de door Bavaria gevorderde huurachterstand dient te voldoen. De daartoe strekkende vordering van Bavaria is dan ook toewijsbaar. Gelet op de hoogte van de huurachterstand ten tijde van de dagvaarding is er sprake van een zodanig ernstige tekortkoming van [a] in de nakoming van zijn betalingsverplichting als huurder, dat de gevorderde ontbinding/ontruiming eveneens toewijsbaar is.
5.7.	De termijn waarbinnen het gehuurde zal moeten worden ontruimd zal, in afwijking van de dagvaarding, worden bepaald op veertien dagen na betekening van dit vonnis.
Voorts zal de gevorderde machtiging om het gehuurde desnoods zelf te laten ontruimen met behulp van de sterke arm van politie en justitie worden afgewezen. Artikel 556 lid 1 Rv schrijft voor dat de gedwongen ontruiming geschiedt door een deurwaarder. Onverenigbaar met die regel is dat de rechter Bavaria niettemin zou machtigen om zelf de ontruiming te doen uitvoeren. De deurwaarder zelf behoeft geen rechterlijke machtiging om bevoegd te zijn de hulp van de sterke arm in te roepen. Die bevoegdheid ontleent hij immers rechtstreeks aan artikel 557 Rv, waarin artikel 444 Rv van overeenkomstige toepassing wordt verklaart.
5.8.	[a] zal als de grotendeels in het ongelijk te stellen partij in de kosten van het geding worden veroordeeld.
in reconventie
huurprijsvermindering wegens gebreken
6.1.	De vordering van [a] strekt ertoe dat de kantonrechter de huurbetalingsverplichting van [a] tot nihil vermindert vanaf 22 februari 2007 tot aan de dag dat Bavaria de gebreken aan het gehuurde afdoende heeft hersteld.
6.2.	Bavaria stelt dat zij jegens [a] niet gehouden was om de door hem genoemde gebreken aan het gehuurde te herstellen. Als gevolg daarvan heeft [a] geen recht op huurprijsvermindering.
6.3.	De kantonrechter oordeelt als volgt. Uit hetgeen hiervoor in conventie is overwogen, volgt dat Bavaria jegens [a] niet gehouden was tot herstel van gebreken aan het gehuurde. Voor een daarop gegronde vermindering van de huurprijs bestaat dan ook geen ruimte. De vordering van [a] zal dan ook worden afgewezen.
Huurprijsvermindering wegens vermindering huurgenot/terugbetaling huurpenningen
7.1.	[a] verwijst naar de vier stalen kolommen die in juni 2002 in het gehuurde zijn geplaatst ter ondersteuning van de dakconstructie. Deze kolommen bevinden zich midden in het café/poolcentrum. Het huurgenot is als gevolg van de plaatsing van de kolommen verminderd. Bavaria heeft aan [a] laten weten dat zij niet van plan is om de kolommen te verwijderen. Het huurgenot is derhalve blijvend verminderd. [a] vordert om die reden een vermindering van de huurprijs met 15% van de huursom ex btw per maand, in dier voege dat de huurprijs vanaf 1 juli 2002 tot aan het einde van de huurovereenkomst zal worden gesteld op een bedrag van € 1.530,- exclusief btw per maand.
7.2.	Bavaria betwist de vordering van [a], daartoe stellende dat er geen sprake is van vermindering van het huurgenot door de aanwezigheid van de kolommen in het gehuurde. [a] heeft het vermeende verminderde huurgenot op geen enkele wijze geconcretiseerd. De kolommen zijn in 2002 geplaatst. Eind 2005 heeft [a] zich pas tot Bavaria gewend in verband met de plaatsing van de kolommen. Partijen hebben vervolgens contact gehad over de mogelijkheid om deze kolommen te verwijderen uit het oogpunt van veiligheid. In dat kader en met die vraagstelling is er een expertiserapport opgesteld. Hieruit kan echter niet worden afgeleid dat er sprake is van verminderd huurgenot.
7.3.	De kantonrechter oordeelt als volgt. Ingevolge artikel 7:207 lid 1 BW kan de huurder in geval van vermindering van huurgenot ten gevolge van een gebrek een daaraan evenredige vermindering van de huurprijs vorderen van de dag waarop hij van het gebrek behoorlijk kennis heeft gegeven aan de verhuurder of waarop het gebrek reeds in voldoende mate bekend was om tot maatregelen over te gaan, tot die waarop het gebrek is verholpen. [a] heeft in het geheel niet onderbouwd op welke wijze er sprake is van vermindering van het huurgenot door de plaatsing van de kolommen. Hij kan niet volstaan met de enkele stelling dat er door de plaatsing van de kolommen sprake is van verminderd huurgenot. Van [a] had verwacht mogen worden dat hij concreet en specifiek had aangegeven op welke wijze de geplaatste kolommen het huurgenot verminderen. Nu hij dat echter heeft nagelaten, heeft hij zijn vordering tot huurprijsvermindering, alsook de vordering tot terugbetaling van teveel betaalde huur onvoldoende onderbouwd, zodat deze moet worden afgewezen. Ten overvloede overweegt de kantonrechter nog dat de onderhavige vorderingen zien op de periode vanaf 1 juli 2002, terwijl huurprijsvermindering pas mogelijk is nadat de huurder bij de verhuurder het betreffende gebrek heeft gemeld. [a] heeft niet aannemelijk gemaakt dat hij eerder dan eind 2005 bij Bavaria de kwestie van de kolommen in het gehuurde onder de aandacht heeft gebracht. Een eventuele huurprijsvermindering zou dan ook alleen kunnen zien op de periode vanaf eind 2005.
Schadevergoeding wegens winstderving
8.1.	[a] stelt dat Bavaria op grond van artikel 7:208 BW de schade als gevolg van winstderving dient te vergoeden over de periode dat [a] in het gehuurde geen poolcentrum kan exploiteren. Die periode begon op 22 februari 2007 en duurt nog steeds voort. Volgens een berekening van de verzekeraar van [a] bedraagt deze schade tenminste € 34.000,-.
8.2.	Bavaria betwist de gevorderde schadevergoeding wegens winstderving. Bavaria is op geen enkele wijze jegens [a] tekortgeschoten in de nakoming van haar verplichtingen uit hoofde van de huurovereenkomst, zodat [a] geen beroep kan doen op artikel 7:208 BW. Bavaria stelt voorts dat [a] de hoogte van de schade niet heeft onderbouwd.  Voor zover er sprake is van winstderving, heeft [a] dit geheel aan zich zelf te wijten.
8.3.	De kantonrechter is van oordeel dat de gevorderde winstderving dient te worden afgewezen. Daartoe verwijst hij naar hetgeen hiervoor in conventie dienaangaande reeds is overwogen, hetgeen als hier ingelast dient te worden beschouwd.
Gebod tot herstel
9.1.	[a] vordert dat Bavaria op straffe van verbeurte van een dwangsom veroordeeld wordt om de gebreken aan het gehuurde te herstellen, zodat [a] de exploitatie van het gehuurde weer zal kunnen hervatten.
9.2.	Bavaria voert aan dat [a] als huurder schade heeft toegebracht aan het gehuurde. Zo is er naast de meterkast een gat in de muur gemaakt. Dit gat bevindt zich nu juist aan de zijde van het pand waar de hennepplantage is ontdekt. De hennepplantage bevond zich in het pand van [a]. In het licht van het voorgaande is het merkwaardig dat [a] Bavaria wenst te verplichten om de gebreken aan het gehuurde te herstellen. Op grond van artikel 7:218 BW is [a] als huurder zelf aansprakelijk voor schade die aan het gehuurde is ontstaan als gevolg van een toerekenbare niet-nakoming van zijn zijde.  Als huurder is [a] op grond van artikel 7:219 BW bovendien aansprakelijk voor schade toegebracht aan het gehuurde door derden die met zijn goedvinden het gehuurde gebruiken.
9.3.	De kantonrechter oordeelt als volgt. Gelet op al hetgeen hiervoor in conventie is overwogen, is Bavaria jegens [a] niet gehouden tot herstel van de door laatstgenoemde genoemde gebreken aan het gehuurde. De daartoe strekkende vordering van [a] moet dus worden afgewezen.
Door Nuon in rekening gebrachte kosten
10.1.	[a] stelt dat Nuon hem kosten in rekening heeft gebracht in verband met vermeende energiefraude. [a] heeft die kosten voldaan, omdat Nuon hem anders niet meer wilde aansluiten op het stroomnet. Deze kosten dienen niet voor rekening van [a] te blijven, nu [a] het gehuurde van Bavaria huurt met stroomvoorziening vanaf de stroomverbruikmeter. Bavaria dient ervoor te zorgen dat het gehuurde van stroom is voorzien, hetgeen in het onderhavige geval met zich brengt dat Bavaria aan Nuon de kosten dient te voldoen om het gehuurde weer aangesloten te krijgen. [a] vordert dan ook dat Bavaria veroordeeld wordt om aan hem te betalen hetgeen hij aan Nuon heeft betaald in verband met de vermeende energiefraude.
10.2.	Bavaria voert tot haar verweer aan dat [a] zelf een overeenkomst met Nuon heeft gesloten op grond waarvan electriciteit aan hem is geleverd, het transport van elektriciteit is verzorgd en de noodzakelijke meetinrichting aan hem ter beschikking is gesteld. Nuon heeft zich jegens [a] op het standpunt gesteld dat er sprake is van frauduleus handelen zijnerzijds. Als gevolg daarvan heeft Nuon de meetinrichting (voor onderzoek) in beslag genomen en de levering van elektriciteit stopgezet. [a] is hier zelf voor verantwoordelijk en kan dit niet aan Bavaria tegenwerpen. Bavaria is geen partij bij de overeenkomst tussen Nuon en [a].
10.3.	De kantonrechter is van oordeel dat nu in de huurovereenkomst niet anders is overeengekomen [a] zelf dient zorg te dragen voor de stroomvoorziening in het gehuurde. [a] heeft hieraan invulling gegeven door een daartoe strekkende overeenkomst te sluiten met energieleverancier Nuon. Op grond van deze overeenkomst draagt Nuon jegens [a] als wederpartij zorg voor het in stand houden van de bestaande aansluiting, het transport van elektriciteit en het beschikbaar stellen van de meetinrichting. Nuon heeft gesteld dat [a] toerekenbaar tekortgeschoten is in de nakoming van de overeenkomst tussen partijen, door de aanwezigheid van een hennepplantage in het gehuurde pand, en heeft daarom de stroomverbruikmeter tijdelijk verwijderd en de stroomlevering stopgezet. Of Nuon dit nu wel of niet op goede gronden heeft gedaan doet niet terzake.
Als contractuele wederpartij van Nuon is [a] jegens Nuon verplicht om de op het perceel aanwezige aansluiting op het elektriciteitsnetwerk van Nuon op legale wijze te (laten) gebruiken, onder meer aan de hand van de registratie van het verbruik door de meetinstallatie. Als zodanig rust er op [a] een zorgplicht. Het buiten de registratie van de meetinrichting om illegaal afnemen van elektriciteit levert een tekortkoming op in de nakoming van deze zorgplicht. De tekortkoming kan aan [a] worden toegerekend, nu deze krachtens de in het verkeer geldende opvattingen voor zijn rekening komt. [a] dient als contractuele wederpartij van Nuon, er voor te zorgen dat op legale wijze gebruik wordt gemaakt van de op het perceel aanwezige elektriciteitsaansluiting. Indien via de aansluiting op illegale wijze stroom wordt afgenomen, dan dient [a] daarvoor als contractant zelf in te staan jegens Nuon. Bavaria is geen contractspartij bij de overeenkomst tussen Nuon en [a], zodat [a] zelf dient op te draaien voor de kosten die Nuon hem in rekening heeft gebracht in verband met de illegale stroomafname. De vordering van [a] om Bavaria deze kosten te laten betalen, moet dan ook worden afgewezen.
Vergoeding kosten heraansluiting stroomverbruikmeter
11.1.	[a] stelt dat Nuon de stroomverbruikmeter inmiddels weer heeft teruggegeven. De stroomverbruikmeter is vervolgens op kosten van [a] weer zodanig aangesloten  dat het gehuurde weer volledig van stroom is voorzien. De kosten van het aansluiten van de stroomverbruikmeter zijn kosten die voor rekening van Bavaria dienen te komen. Deze kosten bedragen € 150,-.
11.2.	Het verweer van Bavaria op dit punt is gelijkluidend aan haar hiervoor onder 10.2 weergegeven verweer. Dit verweer dient als hier ingelast te worden beschouwd.
11.3.	De kantonrechter is van oordeel dat ook deze vordering dient te worden afgewezen. Daartoe verwijst hij naar hetgeen hiervoor onder overweging 10.3. is overwogen, wat als hier ingelast dient te worden beschouwd.
Proceskosten
12.	[a] zal als de in het ongelijk te stellen partij in de kosten van het geding worden veroordeeld.
Beslissing
De kantonrechter:
in conventie
ontbindt per heden de tussen partijen bestaande huurovereenkomst met betrekking tot de bedrijfsruimte aan de [adres] te [woonplaats];
veroordeelt [a] om genoemd pand binnen twee weken na betekening van dit vonnis - met alle zich daarin bevindende personen en zaken - voorzover die niet het eigendom van Bavaria zijn - te verlaten en te ontruimen en vervolgens ontruimd en verlaten te houden en onder overgave van de sleutels ter vrije en algehele beschikking van Bavaria te stellen;
veroordeelt [a] tot betaling aan Bavaria van een bedrag van € 8.863,33 aan achterstallige huur verschuldigd tot en met de maand juni 2007, vermeerderd met de wettelijke rente over dit bedrag vanaf 4 juni 2007, zijnde de dag der dagvaarding, tot aan die der algehele voldoening;
veroordeelt [a] tot betaling aan Bavaria van een bedrag groot € 2.222,16 per maand, zijnde de maandelijks door [a] aan Bavaria verschuldigde huurverplichting, te rekenen vanaf 1 juli 2007 tot heden;
veroordeelt [a] tot betaling aan Bavaria terzake schadevergoeding een bedrag van € 2.222,16 voor iedere maand of een gedeelte daarvan dat [a] in gebreke zal blijven het gehuurde te ontruimen en ter beschikking van Bavaria te stellen, vanaf heden, onder voorbehoud van (wettelijk) toegestane huurverhogingen;
veroordeelt [a] in de kosten van het geding, tot op heden aan de zijde van Bavaria vastgesteld op € 500,- wegens salaris en € 269,85 wegens verschotten;
verklaart dit vonnis tot zover uitvoerbaar bij voorraad;
wijst af het meer of anders gevorderde;
in reconventie
wijst af het gevorderde;
veroordeelt [a] in de kosten van het geding, tot op heden aan de zijde van Bavaria begroot op € 600,- wegens salaris gemachtigde;
verklaart dit vonnis voor wat betreft de kostenveroordeling uitvoerbaar bij voorraad.
Dit vonnis is gewezen door mr. J.C.G. Leijten, kantonrechter, en uitgesproken ter openbare terechtzitting van 18 oktober 2007 in tegenwoordigheid van de griffier.
c 119
"
ECLI_NL_RBROT_2020_4712.xml|False|"Vordering netbeheerder tot het afsluiten van het gas. Vordering afgewezen, omdat gedaagde inmiddels de gasafsluiting heeft aangevraagd. Buitengerechtelijke kosten en de proceskosten worden wel toegewezen.
zaaknummer: 8227289 \ CV EXPL  19-8091
uitspraak: 28 mei 2020

in de zaak van


gevestigd te Rotterdam,
eiseres,
gemachtigde: Bosveld Incasso en gerechtsdeurwaarders,
tegen

wonende te [woonplaats gedaagde] ,
gedaagde.
Partijen worden hierna aangeduid als “Stedin” en “ [gedaagde] ”.
Het verloop van de procedure volgt uit de volgende processtukken, waarvan de kantonrechter kennis heeft genomen:
het exploot van dagvaarding van 9 december 2019, met producties;
de aantekeningen van de griffier van het mondelinge antwoord van [gedaagde] van 9 januari 2020;
de conclusie van repliek, met productie;
de conclusie van dupliek, met producties;
de akte reageren op dupliek aan de zijde van Stedin.
De kantonrechter heeft de uitspraak van dit vonnis bepaald op heden.
[gedaagde] woont in de woning gelegen aan de [adres] te Gorinchem (hierna: de woning). [gedaagde] heeft een gasaansluiting in de woning.
Stedin is als netbeheerder belast met het beheer van het transportnetwerk voor elektriciteit en gas in – onder meer – de regio Gorinchem.
[gedaagde] heeft geen energiecontract afgesloten voor de levering van gas.
Stedin heeft bij dagvaarding gevorderd bij vonnis, uitvoerbaar bij voorraad:
A. Stedin te machtigen om werkzaamheden te verrichten op het adres [adres] te [postcode] Gorinchem bestaande uit het opnemen van de meterstanden en het onderbreken van de energielevering door Stedin al dan niet door middel van terugname door Stedin van de door haar ter beschikking gestelde energiemeters/meetinrichting zijnde de:
- Gasaansluiting met EAN-code [code] en meternummer [nummer]
en [gedaagde] te veroordelen om te gedogen dat Stedin de hiervoor genoemde werkzaamheden aan het adres verricht;
Stedin toe te staan om middels tijdelijke of gedeeltelijke ontruiming werkzaamheden te verrichten aan het adres [adres] te [postcode] Gorinchem bestaande uit het opnemen van de meterstanden en het onderbreken van de energielevering door Stedin al dan niet door middel van terugname of verzegeling door Stedin van de door haar ter beschikking gestelde energiemeters/meetinrichitng zijnde de
- Gasaansluiting met EAN-code [code] en meternummer [nummer]
[gedaagde] te veroordelen in de kosten van afsluiting  € 128,14 indien Stedin tot afsluiting van de hierboven onder A. genoemde gasaansluiting dient over te gaan;
[gedaagde] te veroordelen om aan Stedin tegen bewijs van kwijting te betalen de verschuldigde som van € 100,00, te vermeerderen met de wettelijke rente vanaf de dag van de dagvaarding tot aan de dag van algehele voldoening
[gedaagde] te veroordelen om aan Stedin te betalen de kosten van dit geding.
Aan haar vorderingen heeft Stedin het volgende ten grondslag gelegd. [gedaagde] heeft geen overeenkomst met een leverancier op grond waarvan hij gas geleverd krijgt. Op grond van de Gaswet is Stedin verplicht een afnemer af te sluiten indien deze geen leverancier heeft.
Stedin kan de gasaansluiting niet zelf afsluiten, omdat ze daarvoor de woning van [gedaagde] moet binnentreden. Op grond van artikel 3:299 BW vraagt Stedin om een rechtelijke machtiging, zodat Stedin zichzelf op grond van artikel 558 sub a Rv toegang kan verschaffen tot de woning van [gedaagde] om de gasaansluiting af te sluiten. [gedaagde] moet worden veroordeeld in de afsluitkosten van € 128,14, omdat afsluiting noodzakelijk is en de noodzakelijkheid van de afsluiting aan [gedaagde] te wijten is. Stedin heeft haar vordering uit handen moeten geven aan een incassogemachtigde, omdat [gedaagde] weigerde een leveringsovereenkomst met een leverancier aan te gaan. [gedaagde] moet daarom worden veroordeeld in de buitengerechtelijke incassokosten van € 100,-.
[gedaagde] heeft zich op het standpunt gesteld dat hij het eens is met de afsluiting, omdat hij geen gebruik maakt van gas. Hij heeft meerdere keren aan Stedin aangegeven dat zij het gas mocht afsluiten. Het was niet nodig om hem te dagvaarden, omdat hij wil meewerken aan de afsluiting. [gedaagde] is het daarom niet eens met de kosten van de procedure.
[gedaagde] heeft zich in deze procedure niet verzet tegen de afsluiting van zijn gasaansluiting, omdat hij geen gebruik maakt van gas. De broer van [gedaagde] heeft in de conclusie van dupliek naar voren gebracht dat [gedaagde] Korsakow patiënt is en niet goed in staat is om zijn zaken zelfstandig te regelen. De broer van [gedaagde] heeft voorts aangegeven dat hij inmiddels een aanvraag voor het afsluiten van de gasmeter heeft geregeld en hij heeft verzocht om de kosten kwijt te schelden. Stedin is bij akte gevraagd hierop te reageren. Stedin heeft erkend dat een offerte is aangevraagd voor het verwijderen van de gasaansluiting en dat deze offerte ook betaald is. Stedin handhaaft echter haar vordering.
Stedin heeft haar vordering in zijn geheel gehandhaafd. De kantonrechter is echter van oordeel dat Stedin onvoldoende heeft onderbouwd dat zij nog belang heeft bij de toewijzing van vorderingen onder A. en B., omdat onbetwist is dat [gedaagde] inmiddels een aanvraag tot afsluiting heeft gedaan en de offerte die daarop ziet is ook volgens Stedin betaald. De gasaansluiting kan dus door Stedin worden afgesloten, zodat de kantonrechter niet inziet waarom de vorderingen onder A. en B., die vergaand zijn, nog moeten worden toegewezen. Stedin heeft dit ook niet nader onderbouwd, zodat de vorderingen onder A. en B. worden afgewezen.
Nu de vorderingen onder A. en B. worden afgewezen, komt ook de vordering onder C. voor afwijzing in aanmerking.
Stedin heeft voorts onder D. gevorderd om [gedaagde] te veroordelen in de buitengerechtelijke incassokosten. De kantonrechter is van oordeel dat deze kosten moeten worden toegewezen en overweegt daartoe als volgt.
[gedaagde] heeft erkend dat hij geen contract had afgesloten bij een leverancier voor de levering van het gas, terwijl Stedin op grond van de Gaswet niet zelf gas mag leveren aan [gedaagde] . [gedaagde] heeft dus onrechtmatig gehandeld richting Stedin. Onvoldoende is gebleken dat dit [gedaagde] niet kan worden toegerekend. De broer van [gedaagde] heeft gesteld dat [gedaagde] door zijn ziekte zijn zaken niet goed kan regelen. Het had dan echter op de weg van [gedaagde] of zijn familie gelegen om hulp in te schakelen. Niet gebleken is dat dit niet mogelijk was. Daarnaast heeft [gedaagde] gesteld dat hij bij Stedin heeft aangegeven dat zij het gas mocht afsluiten. [gedaagde] had echter zelf, of met hulp van anderen, deze afsluiting moeten aanvragen via www.mijnaansluiting.nl. Het is begrijpelijk dat Stedin zonder officiële aanvraag niet kan overgaan tot afsluiting van de gasaansluiting. Gelet op het voorgaande is de conclusie dat [gedaagde] aansprakelijk is voor kosten die Stedin heeft gemaakt om [gedaagde] buiten rechte aan te sporen om een gasleverancier te zoeken of de gasafsluiting aan te vragen.
Stedin heeft voldoende gesteld en onderbouwd dat buitengerechtelijke incassowerkzaamheden zijn verricht. De door Stedin gevorderde vergoeding acht de kantonrechter redelijk gelet op de verrichte werkzaamheden, zodat deze wordt toegewezen. De wettelijke rente daarover is niet toewijsbaar omdat niet is gesteld of gebleken dat de Stedin deze kosten al daadwerkelijk heeft gemaakt of met de betaling daarvan in verzuim verkeert.
Als laatste moet beoordeeld worden of [gedaagde] moet worden veroordeeld in de proceskosten. [gedaagde] is de grotendeels in het ongelijk gestelde partij is, zodat hij in de proceskosten veroordeeld wordt. [gedaagde] heeft immers erkend dat hij, ook na daartoe te zijn aangemaand, geen contract had afgesloten bij een leverancier voor de gaslevering, zodat Stedin hem terecht heeft gedagvaard. Pas gedurende deze procedure heeft [gedaagde] actie ondernomen om de gasafsluiting te regelen. Hoewel het in de situatie van [gedaagde] begrijpelijk is dat hij niet eerder zelf actie heeft ondernomen, had het toch op zijn weg of die van zijn  familie gelegen om tijdig hulp in te schakelen. Het te laat inschakelen van hulp kan niet voor rekening van Stedin komen.
De kantonrechter:
veroordeelt [gedaagde] om aan Stedin tegen kwijting te betalen € 100,00 aan buitengerechtelijke incassokosten;
veroordeelt [gedaagde] in de proceskosten, tot aan deze uitspraak aan de zijde van Stedin vastgesteld op € 207,52 aan verschotten en € 90,00 aan salaris voor de gemachtigde;
verklaart dit vonnis uitvoerbaar bij voorraad en wijst af het meer of anders gevorderde.
Dit vonnis is gewezen door mr. C. van Steenderen-Koornneef en uitgesproken ter openbare terechtzitting.
31688
"
ECLI_NL_RBZLY_2007_BA8898.xml|False|"kantonzaak, incassokosten. Kantonrechter is ontstemd over de handelwijze van de (incasso-)gemachtigde van eiser.
RECHTBANK ZWOLLE – LELYSTAD
sector kanton – locatie Zwolle
Zaaknr.	: 343762 CV EXPL 07-207

Datum	: 1 mei 2007
Vonnis in de zaak van:
de naamloze vennootschap ALTERA VASTGOED B.V.,
gevestigd te Amstelveen,
eisende partij,
gemachtigde Vesting Finance Incasso B.V. te Hilversum,
tegen
[GEDAAGDE PARTIJ],
wonende [woonplaats],
gedaagde partij,
in persoon verschenen.
De procedure
De kantonrechter heeft kennisgenomen van:
-	de dagvaarding
-	het antwoord van de gedaagde partij
-	de nadere toelichting van partijen.
Het geschil
Eiseres vordert, na vermindering van eis, van gedaagde betaling van € 17,00 rente en € 150,00 incassokosten en de veroordeling van gedaagde in de proceskosten.
Gedaagde bestrijdt deze vordering.
De beoordeling
1.
Vaststaat dat gedaagde, nadat hij door de incassogemachtigde van eiseres tot betaling van huur-achterstand was aangemaand, die achterstand heeft aangezuiverd. Het betrof een hoofdsom van € 1.133,62 exclusief de rente.
Mede gelet op de onweersproken gebleven toelichting die eiseres met betrekking tot het incas-sotraject heeft gegeven is voldoende aannemelijk geworden, dat eiseres recht heeft op vergoe-ding van de incassokosten. De vraag is echter welk bedrag en de discussie daarover heeft tot de onderhavige procedure geleid.
2.
De kantonrechter stelt met gedaagde vast dat eiseres naarmate de tijd verstreek en gedaagde zijn bezwaren tegen (het bedrag van) de incassokosten handhaafde, afnemende bedragen in rekening heeft gebracht. Door middel van de brief van Vesting Finance Incasso B.V. aan gedaagde van 1 augustus 2006 is een bedrag van € 357,00 wegens incassokosten en een bedrag van € 29,75 wegens ‘informatie- en/of registratiekosten’ in rekening gebracht. Die bedragen zijn in de daar-opvolgende brieven gehandhaafd. In de brief van 13 oktober 2006 heeft de incassogemachtigde de incassokosten echter verlaagd naar 15% van de hoofdsom vermeerderd met btw, zijnde € 205,39 maar de post informatie- en/of registratiekosten gehandhaafd.
In de dagvaarding is het eerstgenoemde bedrag gehandhaafd maar de post informatie- en/of registratiekosten opeens vervallen. Bij repliek tenslotte is de vordering verminderd naar € 150,00 ‘conform de algemeen gehanteerde en geaccepteerde staffel Rapport Voorwerk II” aldus de toelichting van eiseres.
3.
Het is terecht en begrijpelijk dat gedaagde het niet meer kon volgen. De kantonrechter trouwens ook niet. Een toelichting waarom de vordering is afgenomen, ontbreekt. In de brief van Vesting Finance Incasso B.V. aan gedaagde van 13 oktober 2006 valt op dit punt slechts te lezen dat de incassokosten zijn aangepast met ‘excuses voor het ongemak’. Eiseres heeft zich in verband met de incassokosten beroepen op artikel 18 van de algemene bepalingen huurovereenkomst woon-ruimte, maar wat in dat artikel precies staat is onduidelijk omdat de tekst van bedoelde algeme-ne bepalingen niet is overgelegd. Terzijde: eiseres stelt in haar dagvaarding wel dat zij een aan-tal producties overlegt, maar die producties bevinden zich niet bij het exemplaar van de dag-vaarding dat de kantonrechter in het dossier heeft aangetroffen.
4.
De kantonrechter keurt de gang van zaken sterk af. Het lijkt er veel op dat eiseres, althans haar incassogemachtigde, de incassokosten over de rug van gedaagde en ten gerieve van haar eigen portemonnee heeft opgeschroefd, wat dankzij het aanhoudende protest van gedaagde niet is gelukt. De incassokosten zijn uiteindelijk tot het niveau van het rapport Voor-werk II verlaagd over welk rapport eiseres zelf nota bene weet te melden dat het algemeen gehanteerd wordt en geaccepteerd is (dus waarom dan niet van meet af aan toegepast?), terwijl eiseres de onver-klaard gebleven post informatie- en/of registratiekosten maar heeft gelaten voor wat het is.
Het is niet te hopen dat deze methodiek vaker --en dan wel met ‘succes’-- wordt toegepast.
5.
De kantonrechter zal de post incassokosten ad € 150,00 toewijzen. Aangezien eiseres geen om-zetbelasting over dit bedrag heeft gevorderd, zal met de toewijzing van voornoemd bedrag wor-den volstaan.
De post rente ad € 17,00 is als onweersproken gebleven eveneens toewijsbaar. De vanaf de dag van de dagvaarding gevorderde rente zal worden afgewezen. De betalingen door gedaagde zijn op de huurachterstand afgeboekt en er bestaat geen goede grond rente over de incassokosten of over de al vervallen rente toe te wijzen.
Aangezien gedaagde volkomen gerechtvaardigd het geschil op een procedure heeft laten aan-komen en grotendeels gelijk heeft gekregen, zal de kantonrechter de proceskosten compenseren op de hierna bepaalde manier.
De beslissing
De kantonrechter:
-	veroordeelt gedaagde tegen bewijs van kwijting aan eiseres te betalen een bedrag van € 167,00;
-	compenseert de proceskosten aldus dat partijen hun eigen kosten dragen;
-	verklaart het vonnis uitvoerbaar bij voorraad;
-	wijst het meer of anders gevorderde af.
Aldus gewezen door mr. C.H. de Haan, kantonrechter, en uitgesproken in de openbare terecht-zitting van 1 mei 2007, in tegenwoordigheid van de griffier.
"
ECLI_NL_RBAMS_2019_135.xml|False|"Het hoofdkantoor van Blokker mag verhuizen naar een andere locatie, hoewel de huurovereenkomst nog tot 31 januari 2031 loopt.

Afdeling privaatrecht, voorzieningenrechter civiel
zaaknummer / rolnummer: C/13/659055 / KG ZA 18-1357 MvdV/MvG

in de zaak van
de besloten vennootschap met beperkte aansprakelijkheid

gevestigd te Amsterdam,
eiseres bij dagvaarding op verkorte termijn van 20 december 2018,
advocaat mr. F.C. Borst te Amsterdam,
tegen
de besloten vennootschap met beperkte aansprakelijkheid

gevestigd te Amsterdam,
gedaagde,
advocaat mr. M. van Schie te Amsterdam.
Partijen zullen hierna Nijhors en Blokker worden genoemd.
Ter zitting van 24 december 2018 heeft Nijhors gesteld en gevorderd overeenkomstig de in kopie aan dit vonnis gehechte dagvaarding. Blokker heeft verweer gevoerd met conclusie tot weigering van de gevraagde voorziening. Beide partijen hebben producties en een pleitnota in het geding gebracht. Na verder debat hebben partijen verzocht vonnis te wijzen.
Ter zitting waren aanwezig:
aan de zijde van Nijhors: [naam medewerker], medewerker PB Capital, en mr. Borst,
aan de zijde van Blokker: [naam director], Divestment Director, en mr. Van Schie.
Tussen Nijhors als verhuurder en Blokker als huurder is een huurovereenkomst gesloten met betrekking tot kantoor- en opslagruimte aan de Van der Madeweg 13 - 15 te Amsterdam, die is ingegaan op 1 februari 2010 en loopt tot en met 31 januari 2031. De huurovereenkomst kan door Blokker worden voortgezet voor vier aansluitende optieperioden van telkens 5 jaar.
Op de huurovereenkomst zijn de “Algemene Bepalingen huurovereenkomst kantoorruimte en andere bedrijfsruimte in de zin van artikel 7:230a BW” (ROZ-model van juli 2003) van toepassing (hierna: de algemene bepalingen).
In artikel 1.3 van de huurovereenkomst staat het volgende:

In artikel 9.12 van de huurovereenkomst staat vermeld:

In artikel 6.1 van de algemene bepalingen staat onder meer het volgende:
Partijen hebben in verband met de in het pand aanwezige asbest nadere afspraken gemaakt, die, kort gezegd, inhouden dat Blokker Nijhors niet zal aanspreken tot sanering of tot vergoeding van eventuele schade als gevolg van het in het pand aanwezige asbest.
Blokker houdt haar hoofdkantoor in het gehuurde. Nijhors heeft in maart 2018 uit de pers vernomen dat Blokker van plan is haar hoofdkantoor te verhuizen van de Van der Madeweg naar de Hessenbergweg in Amsterdam, waar Blokker Holding B.V. kantoor houdt. Nijhors heeft daarop contact opgenomen met Blokker en om opheldering gevraagd.
Op 30 april 2018 heeft er overleg plaatsgevonden tussen partijen waarin Blokker heeft bevestigd dat zij van plan is haar hoofdkantoor te verhuizen naar de Hessenbergweg. Blokker heeft B.Lokker B.V. i.o. voorgesteld als onderhuurder, die het gehuurde op haar beurt wil onder-onderverhuren aan verschillende derden als flexibele kantoorruimte.
In de periode na 30 april 2018 hebben partijen onderhandeld, maar dat heeft  niet tot overeenstemming geleid. Een punt van discussie was hoe om te gaan met de in artikel 9.12 van de huurovereenkomst overeengekomen meerhuur. Nijhors wilde dat de 90-10 verdeling bij meerhuur werd doorgelegd aan B.Lokker, al dan niet op basis van een andere verdeling. Blokker meende dat artikel 9.12 niet van toepassing is indien een onderhuurder ruimten aan derden onder-onderverhuurt. B.Lokker wilde hier ook niet mee instemmen omdat zij het gehuurde dan niet voor haar formule kan gebruiken. Een ander discussiepunt was dat Nijhors de vier keer vijf optiejaren die in de huurovereenkomst zijn opgenomen, wilde laten vervallen. Daar wilde Blokker niet mee akkoord gaan, omdat volgens Blokker juist deze optiejaren nodig zijn om een onderhuurder te kunnen aantrekken. Tot slot wilde Nijhors inzage in de concept-onder-onderhuurovereenkomst(en) tussen B.Lokker en de potentiële onder-onderhuurders teneinde enerzijds het feitelijk gebruik van het gehuurde te kunnen beoordelen en anderzijds te kunnen controleren of de door Nijhors gewenste asbestbepaling op juiste wijze zou worden doorgelegd aan de onder-onderhuurder(s). Blokker heeft dit geweigerd omdat B.Lokker niet wilde meewerken aan inzage in de overeenkomst(en).
Bij brief van 12 september 2018 heeft Blokker Nijhors gesommeerd binnen 48 uur toestemming te geven voor onderverhuur aan B.Lokker, bij gebreke waarvan Blokker zich het recht voorbehield tot buitengerechtelijke ontbinding van de huurovereenkomst over te gaan.
Bij email van 20 september 2018 heeft Nijhors Blokker bericht dat zij niet instemt met B.Lokker als onderhuurder. In de email staat dat Nijhors niet akkoord gaat met de voorwaarde van B.Lokker om als onder-onderverhuurder het recht te hebben te beslissen wie het gehuurde gaat gebruiken, omdat voor Nijhors dan niet duidelijk is wie het gehuurde gaat gebruiken en zij de grip op het gehuurde verliest. Verder heeft Nijhors te kennen gegeven bereid te zijn mee te denken aan het vinden van een geschikte onderhuurder, die het gehuurde ook daadwerkelijk zelf in gebruik zal nemen.
Blokker heeft bij brief van 21 september 2018 de huurovereenkomst buitengerechtelijk ontbonden per 1 april 2019 omdat Nijhors het verzoek tot goedkeuring van B.Lokker niet voortvarend heeft behandeld en zij de goedkeuring van B.Lokker als onderhuurder op onredelijke gronden heeft geweigerd.
Bij brief van 8 oktober 2018 van Nijhors heeft zij Blokker bericht dat zij de buitengerechtelijke ontbinding niet accepteert en dat de huurovereenkomst onverkort van kracht blijft.
Bij brief van 8 november 2018 heeft Blokker Nijhors bericht dat de cv-installaties zijn afgekeurd, deze niet naar behoren functioneren en heeft zij Nijhors gesommeerd om binnen twee weken de benodigde herstel- en vernieuwingswerkzaamheden te (laten) uitvoeren. Verder heeft Blokker zich in deze brief op het standpunt gesteld dat, in aanvulling op de eerdere ontbinding, het gebrek aan de cv-ketels en cv-installaties ontbinding van de huurovereenkomst rechtvaardigt per 1 april 2019.
Bij email van 11 november 2018 van Nijhors heeft zij Blokker bericht dat het niet-goedkeuren van de cv-installaties niet betekent dat deze niet functioneren. Verder heeft Nijhors gesteld dat de staat van de cv-installaties de buitengerechtelijke ontbinding van de huurovereenkomst niet rechtvaardigt.
Nadien hebben partijen verder gecorrespondeerd over de cv-installaties, waarbij zij hebben vastgehouden aan hun standpunten.
Bij brief van 18 december 2018 heeft Blokker haar relaties als volgt bericht:





Nijhors vordert – samengevat – Blokker, op straffe van verbeurte van een dwangsom, te veroordelen tot nakoming van haar verplichtingen uit hoofde van de huurovereenkomst, waaronder de exploitatieverplichting en de betaling van de maandelijkse huurprijs totdat de huurovereenkomst met wederzijds goedvinden of  anderszins is geëindigd, met veroordeling van Blokker in de proces- en nakosten.
Nijhors stelt, kort gezegd, dat de door Blokker gestelde grondslag voor ontbinding ontbreekt. Gelet op de ontbindingsverklaring van Blokker en haar bericht dat per 14 januari 2019 haar hoofdkantoor verhuist, stelt Nijhors dat Blokker per 14 januari 2019 tekort zal schieten in de nakoming van haar exploitatieverplichting en per 1 april 2019 in de nakoming van haar huurprijsverplichting.
Blokker voert aan dat Nijhors de gang van zaken met betrekking tot de onderverhuur aan B.Lokker nodeloos heeft getraineerd en zij op onredelijke gronden toestemming voor onderverhuur aan B.Lokker heeft geweigerd. Dit levert een tekortkoming in de nakoming van de huurovereenkomst op, op grond waarvan zij de huurovereenkomst heeft kunnen ontbinden per 1 april 2019. Verder voert Blokker aan dat de cv-installaties niet functioneren. Dit levert ook een tekortkoming op die de ontbinding rechtvaardigt. Tot 1 april 2019 zal Trend Center B.V., een Blokker entiteit, in een gedeelte van het gehuurde blijven zitten en zal Blokker een derde inhuren om toezicht te houden in het gehuurde. Gelet op de einddatum van 1 april 2019, kan niet van Blokker worden verlangd dat zij het gehuurde blijft exploiteren.
Op de stellingen van partijen wordt hierna, voor zover van belang, nader ingegaan.
Allereerst dient de vraag beantwoord te worden of het aannemelijk is dat de bodemrechter zal oordelen dat de buitengerechtelijke ontbinding van de huurovereenkomst door huurder Blokker in een bodemprocedure stand zal houden. Volgens artikel 6:265 lid 1 van het Burgerlijk Wetboek (BW) geeft iedere tekortkoming van de schuldenaar in de nakoming van zijn verplichtingen de schuldeiser de bevoegdheid om de overeenkomst geheel of gedeeltelijk te ontbinden, tenzij de tekortkomingen gezien haar bijzondere aard of geringe betekenis deze ontbinding met haar gevolgen niet rechtvaardigt.
Voor zover de gestelde mankementen aan de cv-installaties als een gebrek kwalificeren in de zin van artikel 7:204 BW - zonder nadere bewijsvoering waarvoor deze kortgedingprocedure zich niet leent kan dat niet worden vastgesteld - vormt dit geen zelfstandige grond voor buitengerechtelijke ontbinding van de huurovereenkomst omdat Nijhors voorshands voldoende aannemelijk heeft gemaakt dat de gestelde tekortkoming niet ernstig genoeg is om de beëindiging te rechtvaardigen. Bij een eventueel gebrek aan de cv-ketels, ligt een evenredige vermindering van de huurprijs veel meer in de rede.
Uit de door partijen in het geding gebrachte correspondentie volgt dat Blokker eerst bij email van 3 juli 2018 Nijhors formeel om toestemming heeft gevraagd voor onderverhuur aan B.Lokker. Nijhors heeft Blokker bij email van diezelfde dag bevestigd dat zij het verzoek in behandeling neemt en Blokker bericht dat het haar in verband met de vakantieperiode en drukke werkschema’s niet lukt om binnen twee weken met een reactie te komen. Vervolgens hebben partijen uitvoerig per email verder gecorrespondeerd. Bij email van 20 september 2018 heeft Nijhors het onderverhuurverzoek van Blokker afgewezen. Vanaf het eerste formele verzoek op 3 juli 2018 tot de afwijzing op 20 september 2018, is een periode van ongeveer 2 ½ maand verstreken. Een dergelijk tijdsverloop is niet te lang, mede gelet op de inhoud van de onderhandelingen en de vergaande gevolgen die voor Nijhors aan honorering van het verzoek zijn verbonden. Blokker kan dan ook niet worden gevolgd in haar stelling dat Nijhors tekort is geschoten in de nakoming van de huurovereenkomst. Dat zij de gang van zaken met betrekking tot de onderverhuur nodeloos hebben getraineerd is niet aannemelijk.
Op grond van artikel 9.12 van de huurovereenkomst kan Nijhors een voorstel tot onderverhuur niet op onredelijke gronden weigeren. Beoordeeld zal worden of de weigering voorshands als onredelijk dient te worden aangemerkt. Voor deze beoordeling dient de huurovereenkomst tot richtsnoer. Partijen hebben voor de uitleg van hun afspraken geen andere aanknopingspunten geboden dan de tekst van de huurovereenkomst. Artikel 9.12 van de huurovereenkomst dient in samenhang met artikel 1.3 van de huurovereenkomst en artikel 6.1 van de algemene bepalingen te worden gelezen. In deze artikelen staat, samengevat, dat het gehuurde door of vanwege de huurder uitsluitend zal worden bestemd om te worden gebruikt als kantoorruimte en distributiecentrum (1.3), en dat huurder het gehuurde daadwerkelijk, geheel, behoorlijk en zelf zal gebruiken (6.1) . Gelet op deze afspraken, in onderling verband bezien, is voorshands voldoende aannemelijk dat partijen zijn overeengekomen dat zowel Blokker als een eventuele onderhuurder de verplichting hebben het gehuurde zelf te gebruiken. Dat partijen hebben bedoeld onder-onderverhuur of ingebruikgeving aan anderen dan de (onder)huurder mogelijk te maken blijkt voorshands noch uit de overeenkomst, noch uit hetgeen verder is aangevoerd en gebleken.
Nijhors heeft een redelijk belang bij exclusief gebruik door de (onder)huurder. Zij kan immers haar grip op het verhuurde verliezen als voor haar niet langer duidelijk is wie van het gehuurde gebruik maakt en hoe dat gebruik wordt ingevuld, met voorzienbare risico’s voor de verhuurder tot gevolg.  Zij heeft daarom terecht bezwaren tegen B.Lokker als onderhuurder geuit en inzage in de afspraken verlangd die B.Lokker met onder-onderhuurders wil gaan maken.
Op grond van bovenstaande is de voorzieningenrechter van oordeel dat Nijhors niet op onredelijke gronden haar toestemming voor onderverhuur heeft geweigerd. Het is dan ook aannemelijk dat de bodemrechter zal oordelen dat de buitengerechtelijke ontbinding in een bodemprocedure geen stand zal houden.
In geschil is verder of en in hoeverre de vordering van Nijhors tot nakoming van de huurovereenkomst, waaronder de exploitatie- en betalingsplicht, toewijsbaar is.
De vordering van Nijhors Blokker te veroordelen de huurpenningen te blijven betalen totdat de huurovereenkomst rechtsgeldig zal zijn beëindigd, is niet betwist en zal dan ook worden toegewezen.
Dan rest de vraag of Nijhors Blokker ook kan houden aan de exploitatieverplichting. Daarbij staat voorop dat een verhuurder van bedrijfsruimte niet onder alle omstandigheden van zijn huurder kan vergen dat zij het gehuurde te allen tijde in gebruik houdt. De huurder kan een zodanig zwaar belang hebben, dat het belang van de verhuurder bij nakoming van de exploitatieverplichting hiervoor moet wijken. Er zal een belangenafweging worden gemaakt.
Blokker heeft aangevoerd dat de verplaatsing van het hoofdkantoor van Blokker van de Van der Madeweg naar de Hessenbergweg onderdeel uitmaakt van de reorganisatie binnen het concern van Blokker. Ter zitting heeft [naam director] meegedeeld dat het (bedrijfseconomisch) belang van het gehele concern het best is gediend met verhuizing, en dat de verhuizing definitief zal worden doorgezet.
Nijhors heeft naar voren gebracht dat zij belang heeft bij de nakoming van de exploitatieverplichting door Blokker, omdat zij bij leegstand van het gehuurde schade zal lijden. De vraag in de markt naar 10.000 m2 kantoor- en bedrijfsruimte is niet groot. Dat blijkt volgens Nijhors uit het feit dat Blokker al ruim acht maanden een makelaar in de arm heeft en geen partij heeft voorgedragen die het pand zelf wil gaan gebruiken. Bij een voortijdig vertrek van Blokker is de kans op langdurige leegstand heel groot. Bovendien is het volgens het door Nijhors ingeschakelde Cushman & Wakefield, meer zeer de vraag of een hogere huurprijs bij een nieuwe huurder haalbaar is.
Overwogen wordt als volgt. Het is algemeen bekend dat het Blokker concern in zwaar weer verkeert en zij de afgelopen jaren een aanzienlijk aantal filialen heeft moeten sluiten, waarbij veel werknemers hun baan hebben verloren. Duidelijk is dat Blokker maatregelen moet nemen en moet reorganiseren om te kunnen blijven voortbestaan en de werkgelegenheid van haar werknemers veilig te stellen. Nijhors plaatst vraagtekens bij de keuze om het hoofdkantoor naar elders te verplaatsen, maar zonder nader onderzoek dat in dit kort geding niet kan plaatsvinden is voor die discussie geen plaats. Voorshands wordt ervan uitgegaan dat met de verhuizing de belangen van het Blokker concern zijn gediend. Het belang van Nijhors bij voorkoming van voortijdige leegstand van de kantoorruimte weegt hiertegenover minder zwaar. Een deel van het Blokker-concern blijft voorlopig in het pand en Blokker heeft maatregelen genomen teneinde toezicht op de leegkomende gedeelten te waarborgen. Mocht als gevolg van de leegstand toch schade voor Nijhors optreden dan zal Blokker deze moeten vergoeden. Blokker dient in staat te worden gesteld op zoek te gaan naar een (onder)huurder die voor Nijhors wel acceptabel is. Dat geen andere geschikte (onder)huurders gevonden kunnen worden is voorshands onvoldoende onderzocht.
De slotsom is dat het belang van Blokker bij ontheffing van de exploitatieplicht zwaarder dient te wegen dan het belang van Nijhors bij handhaving daarvan.
Blokker zal als de grotendeels in het ongelijk gestelde partij worden veroordeeld in de proceskosten aan de zijde van Nijhors. Deze worden begroot op:
dagvaarding € 81,00
griffierecht € 626,00
salaris advocaat € 980,00
Totaal € 1.687,00
De gevorderde nakosten zullen worden toegewezen zoals hierna is vermeld.
De voorzieningenrechter
veroordeelt Blokker tot betaling van de maandelijkse huurpenningen totdat de huurovereenkomst met wederzijds goedvinden of anderszins is geëindigd,
veroordeelt Blokker in de proceskosten tot op heden begroot op €1.687,00, te vermeerderen met de wettelijke rente over dit bedrag indien dit niet binnen veertien dagen na betekening van dit vonnis is voldaan,
veroordeelt Blokker in de na dit vonnis ontstane kosten, begroot op
€ 157,00, aan nasalaris te vermeerderen met € 82,00 en de kosten van het betekeningsexploot ingeval betekening van dit vonnis plaatsvindt, te vermeerderen met de wettelijke rente daarover vanaf 14 dagen na betekening van dit vonnis, tot aan de dag der algehele betaling,
verklaart dit vonnis tot zover uitvoerbaar bij voorraad,
wijst af het meer of  anders gevorderde.
Dit vonnis is gewezen door mr. M.W. van der Veen, voorzieningenrechter, bijgestaan door mr. M.F. van Grootheest, griffier, en in het openbaar uitgesproken op 9 januari 2019.
type: MvG
coll: mb
"
ECLI_NL_RBZLY_2010_BP0194.xml|False|"Huurzaak. Het steeds aanpassen van het eigen standpunt door huurder over het opgezegd hebben van de huurovereenkomst en het ingeleverd hebben van de sleutels leidt er toe dat niet zijn standpunt doch dat van de verhuurder wordt gevolgd.
RECHTBANK ZWOLLE – LELYSTAD
sector kanton – locatie Zwolle
zaaknr : 512592 CV 10-5442
datum:   14 december 2010
Vonnis in de zaak van:
de vennootschap onder firma [F],
gevestigd te [vestigingsplaats],
en haar vennoten
[vennoot 1],
[vennoot 2] en
[vennoot 3],
allen wonende te [woonplaats],
eisende partij, verder te noemen: ‘[eisende partij]’,
gemachtigde GGN Tijhuis Gerechtsdeurwaarders te Zwolle,
tegen
[gedaagde partij 1] en
[gedaagde partij 2] h.o.d.n. [J],
beiden wonende te [woonplaats],
gedaagde partij, verder (samen) te noemen: ‘[gedaagde partij]’,
verschenen bij gedaagde [W].
Het verdere verloop van de procedure
Eerder is in deze zaak een tussenvonnis gewezen dat op 7 september 2010 is uitgesproken.
Ter uitvoering van dat vonnis heeft op 11 november 2010 een comparitie van partijen plaatsgevonden. De door partijen voorafgaande aan deze zitting nader ingezonden stukken zijn aan de gedingstukken toegevoegd. Van het verhandelde ter zitting is proces-verbaal opgemaakt.
Het geschil
De vordering van [eisende partij] strekt ertoe dat [gedaagde partij] hoofdelijk wordt veroordeeld tot betaling van een bedrag van € 13.370,07, te vermeerderen met de wettelijke rente over € 12.376,00 vanaf 4 mei 2010, onder veroordeling van [gedaagde partij] in de kosten van de procedure.
[gedaagde partij] heeft de vordering bestreden en de afwijzing daarvan bepleit.
De verdere beoordeling
1.
Vaststaat dat [eisende partij] met ingang van 1 december 2008 aan [gedaagde partij] heeft verhuurd de bedrijfs-/winkelruimte te [vestigingsplaats] aan de [straat], dat tussen partijen geen geschrift is opgemaakt bevattende de huurovereenkomst, dat [gedaagde partij] het gehuurde in ieder geval tot en met de maand juli 2009 in gebruik heeft gehad en dat [gedaagde partij] de huur tot en met de maand juli 2009 aan [eisende partij] heeft voldaan.
2.
In geschil is het antwoord op de vraag of [gedaagde partij] eveneens over de maanden augustus 2009 tot en met maart 2010 een bedrag aan huur is verschuldigd, zoals [eisende partij] stelt en [gedaagde partij] bestrijdt.
3.
De kantonrechter stelt vast dat partijen zich niet over het toepasselijke huurregime hebben uitgelaten. Uit het niet tussen hen in geschil zijnde feit dat sprake is geweest van verhuur van winkelruimte, waarbij [gedaagde partij] in die ruimte een zogenaamde ‘outlet’ ofwel fabriekswinkel heeft gedreven, volgt dat op de verhouding van partijen toepasselijk is de in de artikelen 7:290 BW en volgende neergelegde regels betreffende de zogenaamde middenstandsbedrijfsruimte. Dat de huurrelatie van partijen niet schriftelijk is vastgelegd, doet daaraan niet af.
4.
Hoewel partijen van mening verschillen over de duur van de per 1 maart 2009 overeengekomen voortzetting van de huurverhouding, blijkt uit hun stellingen wel dat (ook) die voortzetting een (verdere) proefperiode betrof, na ommekomst waarvan partijen zouden bezien of die huurrelatie al dan niet zou worden voortgezet. [gedaagde partij] heeft die proefperiode niet in duur afgebakend, waarbij hij wel heeft gesteld dat de overeenkomst daarbij van maand tot maand opzegbaar zou zijn. [eisende partij] stelt, onder verwijzing naar wat hij vanaf maart 2009 telkens op de facturen heeft vermeld, dat de huurovereenkomst per 1 maart 2009 is voortgezet, met de intentie om daarna met één jaar te verlengen. Uit een en ander volgt dat de (voortgezette) huurovereenkomst een duur kende van korter dan twee jaar. Het gevolg daarvan is dat op die huurovereenkomst krachtens lid 1 van artikel 7:301 BW de artikelen 7:291 tot en met 300 BW niet van toepassing zijn. Partijen hebben daardoor een grotere vrijheid om hun huurrelatie in te richten, in het bijzonder zijn zij niet gebonden aan de wettelijke regeling inzake de beëindiging van de huurovereenkomst. Dit leidt ertoe dat die wettelijke regeling in zoverre geen houvast kan bieden bij de beoordeling van de vraag van de duur van de overeenkomst en/of de beëindiging daarvan.
5.
Om proceseconomische redenen zal de kantonrechter eerst de geschilpunten ter zake van de opzegging van de huurovereenkomst en het inleveren van de sleutels bespreken en daarna de andere geschilpunten. [gedaagde partij] is immers pas uit een betalingsverplichting jegens [eisende partij] ontslagen indien kan worden aangenomen dat de huurovereenkomst is opgezegd en het gehuurde feitelijk weer ter beschikking is gesteld.
6.
Wat betreft de opzegging van de huurovereenkomst geldt het volgende.
6.1
Uit de overgelegde e-mailberichten blijkt dat [gedaagde partij] op 3 maart 2010 heeft aangevoerd dat hij al in mei 2009 schriftelijk heeft meegedeeld dat de maand juni 2009 de laatste termijn was, dat er geen sprake van is dat na 1 juli 2009 nog gebruik is gemaakt van het gehuurde en dat hij de brief nog over zal leggen waarin is meegedeeld dat per 1 juli geen gebruik meer werd gemaakt van het pand. Bij e-mailbericht van 18 maart 2010 heeft [gedaagde partij] gesteld dat [eisende partij] al vanaf 1 juli 2009 toestemming heeft om het gehuurde te betreden, dat de sleutels destijds door hem zijn afgegeven en dat hij nog de brief zal mailen, waaruit blijkt dat partijen eind juni 2009 afscheid van elkaar hebben genomen. Bij e-mailbericht van 22 maart 2010 heeft [gedaagde partij] gesteld dat in juni 2009 per brief en per telefoon is meegedeeld dat per 1 juli 2009 geen gebruik meer zou worden gemaakt van het pand.
6.2
Bij antwoord heeft [gedaagde partij] aangevoerd dat hij de winkel heeft gehuurd tot en met juli 2009, dat in juli 2009 de winkel is verlaten en dat de huur tot en met juli 2009 is voldaan.
6.3
Voorafgaande aan de comparitie heeft [gedaagde partij] een verklaring overgelegd van ene [H] die verklaart: ‘dat ik werkzaam ben geweest in de winkel van [J] aan de [straat] te [vestigingsplaats]. Ik ben begonnen in december 2008 en geëindigd in Juni 2009. Dit was ook de bedoeling om te zien of dit de juiste winkel voor ons was. Al gauw kwamen we er achter dat er nogal wat gebreken waren, namelijk (...). Dit waren de redenen dat we niet langer dan 6 maanden in het pand wilden verblijven.’
6.4
Voorafgaande aan de comparitie heeft [gedaagde partij] een verklaring overgelegd van de firma [C] waaruit volgt dat deze firma tot en met medio augustus 2009 een mobiel pinautomaat heeft verhuurd ten behoeve van het onderhavige pand.
6.5
Ter comparitie heeft [gedaagde partij] gesteld dat de huurovereenkomst in mei 2009 via een e-mailbericht is opgezegd, dat dat mailbericht niet meer beschikbaar is door een computercrash en dat al eind april / begin mei 2009 [eisende partij] telefonisch is medegedeeld dat de huurovereenkomst zou eindigen. [gedaagde partij] heeft ter comparitie voorts aangevoerd dat het pand half juli 2009 is verlaten, nadat het eerder de bedoeling was om het gebruik in juni 2009 te beëindigen. Op eerste ‘Blauwvingerdag’ van 2009 (ofwel op woensdag 8 juli 2009 naar de kantonrechter begrijpt) is nog alle resterende voorraad verkocht, waarna ‘de outlet’ is gesloten, aldus [gedaagde partij].
6.6
Uit het voorgaande volgt dat [gedaagde partij] op geen van de relevante aspecten een eenduidig standpunt heeft genomen. [gedaagde partij] stelt eerst dat hij bij brief heeft opgezegd, naderhand dat er bij e-mailbericht is opgezegd. Hij stelt verder dat er in mei 2009 is opgezegd doch ook dat de opzegging in juni 2009 is gedaan. Hij stelt eerst dat er tegen 1 juli 2009 is opgezegd, waarna hij stelt dat de huur heeft geduurd tot en met de maand juli 2009. [gedaagde partij] stelt voorts dat het gebruik van het pand heeft geduurd tot en met medio juli 2009 terwijl hij zich bedient van een verklaring van een (voormalig) medewerkster die stelt dat het gebruik is geëindigd in juni 2009. Hij stelt tot slot dat de opzegging ook telefonisch aan [eisende partij] is gedaan en plaatst dat in juni 2009, terwijl hij nadien daarvoor de periode van eind april / begin mei 2009 duidt.
6.7
Behoudens de door [gedaagde partij] overgelegde verklaring van zijn (voormalig) medewerkster [H], die hij zelf tegenspreekt, heeft hij geen andere (bewijs)stukken overgelegd waaruit zelfs maar een begin van juistheid van zijn stellingen kan worden afgeleid. Aan de door hem in het geding gebrachte verklaring van [C] kan evenmin steun worden ontleend.
6.8
De slotsom van het voorgaande is dat de kantonrechter aan het verweer van [gedaagde partij] dat de huurovereenkomst door hem is opgezegd als onvoldoende onderbouwd voorbijgaat. Aan een bewijsopdracht conform het daartoe door hem gedane aanbod wordt dan ook niet toegekomen.
7.
Wat betreft de door [gedaagde partij] gestelde inlevering van de sleutels, ofwel de terbeschikking-stelling van het gehuurde aan [eisende partij], geldt het volgende.
7.1
Uit de overgelegde e-mailberichten blijkt dat [gedaagde partij] heeft gesteld dat de sleutels zijn overhandigd (bericht van 3 maart 2010), dat de sleutels destijds door hem zijn afgegeven (bericht van 18 maart 2010) en dat de sleutels zijn ingeleverd (bericht van 22 maart 2010).
7.2
Bij antwoord heeft [gedaagde partij] aangevoerd: ‘De sleutels hebben wij ingeleverd door deze door de brievenbus te gooien. [eisende partij] heeft dat telefonisch aan ons bevestigd.’
7.3
Ter comparitie heeft [gedaagde partij] gesteld dat de sleutels van het pand door een medewerkster zijn achtergelaten in de brievenbus van het pand, zulks omdat het zo met [eisende partij] was afgesproken.
7.4
Uit het voorgaande volgt dat [gedaagde partij] op dit aspect evenmin een eenduidig standpunt heeft ingenomen. Hij heeft eerst gesteld dat hij zelf de sleutels heeft ingeleverd en nadien dat een (niet nader door hem genoemde) medewerkster van hem dat heeft gedaan. Hij heeft verder gesteld dat de sleutels zijn overhandigd respectievelijk zijn afgegeven, terwijl nadien is aangevoerd dat de sleutels zijn ingeleverd door deze in de brievenbus van het gehuurde achter te laten.
7.5
[gedaagde partij] heeft geen stukken in het geding gebracht waaruit (een begin van juistheid van) zijn stellingname - welke dan ook - kan worden afgeleid.
7.6
De slotsom van het bovenstaande is dat de kantonrechter ook dit verweer van [gedaagde partij] als onvoldoende onderbouwd passeert. Voor zover het door [gedaagde partij] gedane bewijsaanbod ziet op dit verweer wordt daaraan dan ook niet toegekomen.
8.
Uit het voorgaande volgt dat als vaststaand heeft te gelden dat de huurovereenkomst niet op of omstreeks 1 juli 2009 dan wel op of omstreeks 1 augustus 2009 door opzegging is geëindigd en voorts dat het gehuurde niet door [gedaagde partij] aan [eisende partij] ter beschikking is gesteld, althans niet eerder dan nadat [gedaagde partij] per e-mailbericht van 18 maart 2010 expliciet aan (de gemachtigde van) [eisende partij] heeft meegedeeld dat deze toestemming had om het gehuurde te betreden en (opnieuw) in gebruik te nemen.
8.1
Dit betekent allereerst de door [eisende partij] bestreden stelling van [gedaagde partij] over de mogelijkheid de huurovereenkomst tussentijds (‘van maand tot maand’) op te zeggen als niet (meer) ter zake dienend, geen bespreking behoeft.
8.2
Een en ander betekent voorts dat [gedaagde partij], anders dan hij meent, niet vanaf 1 augustus 2009  ontslagen is uit zijn verplichtingen jegens [eisende partij]; de verplichting tot betaling van huur, althans van een gebruiksvergoeding daaronder begrepen. Die laatste verplichting is eerst geëindigd per 1 april 2010, zulks gelet op het e-mailbericht van [gedaagde partij] van 18 maart 2010 en [eisende partij]s acceptatie ter zake.
9.
Wat betreft de omvang van de betalingsverplichting van [gedaagde partij] over de periode vanaf 1 augustus 2009 tot 1 april 2010 geldt het volgende.
9.1
[eisende partij] heeft gesteld dat is overeengekomen dat de initiële overeenkomst, die was aangegaan voor de duur van drie maanden, per 1 maart 2009 werd verlengd met tien maanden, aldus eindigende per 1 januari 2010, dat de huurprijs in verband met door [gedaagde partij] zelf aan te brengen verbeteringen in het pand, gedurende die periode werd verlaagd tot € 1.000,00 exclusief BTW, en dat na ommekomst van de periode van tien maanden bij voortzetting van de huurrelatie de huurprijs € 1.800,00 exclusief BTW zou bedragen.
9.2
Die stelling van [eisende partij] wordt in zoverre bevestigd dat vaststaat dat voor de eerste periode van drie maanden een huurprijs heeft gegolden van € 5.000,00 exclusief BTW, ofwel € 1.666,67 exclusief BTW.
9.3
Verdere bevestiging voor de stelling van [eisende partij] kan worden gevonden in de omstandigheid dat [gedaagde partij] heeft erkend dat hij vanaf 1 maart 2010 facturen van [eisende partij] heeft ontvangen waarin telkens onder meer werd vermeld: ‘(...) Wij verhuren het pand in beginsel voor de periode van 10 maanden voor een bedrag van € 1.000,00 excl. BTW per maand ingaande 01-03-2009. Na de 10 maanden bestaat de intentie om een huurcontract aan te gaan voor een periode van een jaar, huur per maand € 1.800,00 excl. BTW ingaande 01-01-2010. (...)’  [gedaagde partij] heeft voorts erkend dat hij destijds niet tegen de inhoud van die vermelding heeft geprotesteerd of anderszins op die vermelding is ingegaan. Zo’n afspraak past in zoverre voorts bij wat [gedaagde partij] in het aan [eisende partij] gerichte e-mailbericht van 23 november 2008 heeft bevestigd, te weten dat na de eerste periode van drie maanden (van december 2008 tot en met februari 2009) ‘de intentie bestaat om een huurcontract aan te gaan voor de periode van een jaar, huur per maand € 1.800,00 excl. BTW.’
9.4
Een en ander leidt tot de slotsom dat [gedaagde partij] over de maanden augustus 2009 tot en met december 2009 per maand een bedrag van € 1.190,00 inclusief BTW is verschuldigd en over de maanden januari 2010 tot en met maart 2010 telkens een bedrag van € 2.142,00 inclusief BTW, zulks ten titel van huur althans van gebruiksvergoeding.
10.
Het voorgaande leidt ertoe dat de gevorderde hoofdsom ad € 12.376,00 (inclusief BTW) (zijnde 5 maanden à € 1.190,00 en 3 maanden à € 2.142,00) voor toewijzing vatbaar is, zowel jegens gedaagde [gedaagde partij] als jegens gedaagde Ten Cate nu dienaangaande geen afzonderlijk verweer is gevoerd.
11.
De over voormelde hoofdsom gevorderde wettelijke rente, het tot 4 mei 2010 berekende bedrag ad € 194,07 daaronder begrepen, is als niet afzonderlijk weersproken eveneens toewijsbaar.
12.
[eisende partij] heeft tot slot een vergoeding gevorderd voor buitengerechtelijke kosten, door hem gesteld op een bedrag van € 800,00. Gelet op de omvang van het toewijsbaar gebleken bedrag aan hoofdsom met de daarover verschenen rente en gezien de door de kantonrechters gebruikte staffel voor dergelijke kosten is dit deel van de vordering eveneens toewijsbaar.
13.
[gedaagde partij] zal als de in het ongelijk gestelde partij in de kosten worden verwezen als nader te melden.
De beslissing
De kantonrechter:
-	veroordeelt [gedaagde partij 1] en [gedaagde partij 2] hoofdelijk, des dat de één betalende de ander zal 	zijn bevrijd, tegen bewijs van kwijting aan [eisende partij] te betalen een bedrag van € 13.370,07, vermeerderd met de wettelijke rente over € 12.376,00 vanaf 4 mei 2010 tot de dag van algehele voldoening;
-	veroordeelt [gedaagde partij 1] en [gedaagde partij 2] hoofdelijk, des dat de één betalende de ander zal 	zijn bevrijd, in de kosten van het geding, tot op heden aan de zijde van [eisende partij] begroot op:
•	€ 600,00 voor salaris gemachtigde (2,0 punten × tarief € 300,00)
•	€   93,29 voor explootkosten
•	€ 208,00 voor vastrecht;
-	verklaart dit vonnis uitvoerbaar bij voorraad;
-	wijst het meer of anders gevorderde af.
Aldus gewezen door mr. W.F. Boele, kantonrechter, en uitgesproken in de openbare terechtzitting van 14 december 2010, in tegenwoordigheid van de griffier.
"
ECLI_NL_RBROT_2010_BO3190.xml|False|"Eiseres heeft met gedaagde sub 1, een rechtspersoon, een huurovereenkomst met betrekking tot een bedrijfsruimte gesloten. Gedaagde sub 2 heeft deze huurovereenkomst namens gedaagde sub 1 ondertekent. Gedaagde sub 2 wordt door eiseres hoofdelijk aansprakelijk gesteld, omdat zij, aldus eiseres, niet gerechtigd was om de huurovereenkomst namens gedaagde sub 1 te ondertekenen. Gedaagde sub 1 heeft opgehouden te bestaan en heeft in deze procedure verstek laten gaan.
RECHTBANK ROTTERDAM
Sector kanton
Locatie Rotterdam
vonnis
in de zaak van
de besloten vennootschap met beperkte aansprakelijkheid
Hevaza Vastgoed B.V.,
gevestigd te Rotterdam,
eiseres,
gemachtigde: mr. J.C.G. Franken,
tegen
1. de besloten vennootschap met beperkte aansprakelijkheid
Gierros Transport en Verhuur B.V.,
gevestigd te Rotterdam,
gedaagde sub 1,
die niet heeft gereageerd,
2. [gedaagde sub 2],
wonende te [woonplaats],
gedaagde sub 2,
gemachtigde: mr. J.L. Pit.
Partijen worden hierna aangeduid als ‘Hevaza’, ‘Gierros’ en ‘[gedaagde sub 2]’.
1. Het verloop van de procedure
Het verloop van de procedure volgt uit de volgende processtukken:
• het exploot van dagvaarding van 20 mei 2010 met producties;
• de conclusie van antwoord van [gedaagde sub 2].
Hevaza heeft afgezien van het nemen van een conclusie van repliek. De kantonrechter heeft de uitspraak van het vonnis bepaald op heden.
2. De vaststaande feiten
De kantonrechter gaat uit van de volgende vaststaande feiten. Deze feiten zijn enerzijds gesteld en anderzijds niet dan wel onvoldoende gemotiveerd weersproken.
2.1 In juni 2006 is tussen Hevaza en Gierros een huurovereenkomst kantoorruimte tot stand gekomen, in die zin, dat Gierros van Hevaza huurt de bedrijfsruimte gelegen aan de [adres]. De huurovereenkomst is namens Gierros ondertekend door [gedaagde sub 2].
2.2 Gierros bestaat sinds 27 april 2010 niet meer omdat geen bekende baten meer aanwezig zijn.
3. De stellingen van partijen
3.1 Hevaza vordert bij dagvaarding bij vonnis, uitvoerbaar bij voorraad, Gierros en [gedaagde sub 2] hoofdelijk te veroordelen aan haar te betalen € 34.762,82, met rente en met neven-vorderingen en met veroordeling van Gierros en [gedaagde sub 2] in de kosten van de procedure.
3.2 Hevaza legt aan haar vordering ten grondslag dat Gierros de huur voor de bedrijfsruimte aan de [adres] voor de maanden juni 2009 tot en met mei 2010, na verrekening van € 129,24 in totaal een bedrag van € 32.912,82, niet heeft betaald. In verband met de uitblijvende betaling is Gierros de wettelijke rente verschuldigd en
€ 1.850,00 aan buitengerechtelijke incassokosten. De hoogte van de huurachterstand recht-vaardigt ontbinding van de huurovereenkomst en ontruiming van het gehuurde. Omdat [gedaagde sub 2] de huurovereenkomst namens Gierros heeft getekend terwijl zij daartoe niet bevoegd was, is [gedaagde sub 2] hoofdelijk aansprakelijk voor betaling van de vordering.
3.3 Gierros heeft niet op de dagvaarding gereageerd. Tegen haar is verstek verleend.
3.4 [gedaagde sub 2] betwist de vordering. Zij geeft aan wel degelijk bevoegd te zijn geweest namens Gierros de huurovereenkomst te tekenen.
4. De beoordeling
ten aanzien van Gierros
4.1 Uit het door Hevaza in het geding gebrachte uittreksel uit het handelsregister van de Kamer van Koophandel van 12 mei 2010 blijkt dat op 27 april 2010 is geregistreerd dat Gierros is opgehouden te bestaan omdat geen bekende baten meer aanwezig zijn. Dit betekent (vergelijk artikel 2:19 BW) dat Gierros ten tijde van het uitbrengen van de dagvaarding (20 mei 2010) niet meer bestond en daarom niet meer in rechte kan optreden. Om die reden kan Hevaza niet ontvangen worden in haar vordering ten aanzien van Gierros.
4.2 De kantonrechter wijst er ten overvloede op dat iedere gerechtigde tot mogelijk toch aanwezig vermogen van Gierros op grond van artikel 2:23c BW heropening van de vereffening van het vermogen van Gierros kan verzoeken. Als dat verzoek wordt gehonoreerd zal Gierros voor de afwikkeling van de vereffening weer voortbestaan.
ten aanzien van [gedaagde sub 2]
4.3 Hevaza stelt dat [gedaagde sub 2] persoonlijk aansprakelijk is voor betaling van de huurachter-stand van Gierros. Dit omdat [gedaagde sub 2] niet bevoegd was tot het namens Gierros onder-tekenen van de huurovereenkomst van juni 2006. Omdat de door Hevaza bij dagvaarding in het geding gebrachte stukken deze stelling niet (zonder meer) onderbouwen en [gedaagde sub 2] de stelling daarnaast gemotiveerd betwist, had het op weg van Hevaza gelegen deze stelling bij conclusie van repliek nader (met stukken) te onderbouwen. Dit heeft zij echter niet gedaan. Hevaza heeft afgezien van het nemen van een conclusie van repliek. De kanton-rechter wijst de vordering ten aanzien van [gedaagde sub 2] daarom als onvoldoende onderbouwd af.
ten aanzien van Gierros en [gedaagde sub 2]
4.4 Hevaza zal als de niet-ontvankelijke respectievelijk de in het ongelijk gestelde partij worden veroordeeld in de kosten van de procedure.
5. De beslissing
De kantonrechter:
verklaart Hevaza niet-ontvankelijk in haar vordering ten aanzien van Gierros;
wijst de vordering ten aanzien van [gedaagde sub 2] af;
veroordeelt Hevaza in de proceskosten, tot aan deze uitspraak aan de zijde van Gierros vast-gesteld op nihil en aan de zijde van [gedaagde sub 2] vastgesteld op € 400,00 aan salaris voor de gemachtigde;
verklaart dit vonnis uitvoerbaar bij voorraad.
Dit vonnis is gewezen door mr. W.F. Lubberink en uitgesproken ter openbare terechtzitting.
"
ECLI_NL_RBAMS_2017_10367.xml|False|"Incident, relatieve bevoegdheid kantonrechter, curator, kantoorhouden

Afdeling privaatrecht – team kanton
zaaknummer: 6230867  CV EXPL 17-18861
vonnis van:  18 december 2017
4
I n z a k e
gevestigd te [vestigingsplaats eiseres]
eiseres, nader te noemen: [eiseres]
gemachtigde: mr. J. Leijen
t e g e n
kantoorhoudende te [vestigingsplaats gedaagde] , aldus de dagvaarding
gedaagde, nader te noemen: [gedaagde]
gemachtigde: mr. R. Meulenberg
- de dagvaarding van 3 augustus 2017 met producties;
- de conclusie van antwoord met producties tevens incidentele vordering van [gedaagde] tot onbevoegd verklaring van de rechtbank te Amsterdam;
- de rolmededeling van 16 oktober 2017;
- het antwoord in het incident van [eiseres] ;
- dagbepaling vonnis in het incident.

1. [gedaagde] is bij vonnis van 27 december 2016 van de rechtbank Midden-Nederland, locatie Lelystad, benoemd tot curator in het faillissement van de besloten vennootschap met beperkte aansprakelijkheid Neckermann.com Retail B.V. (verder: Neckermann). [eiseres] heeft [gedaagde] gedagvaard ter zake van een vordering – kort samengevat – tot betaling van een schadevergoeding vanwege het na het faillissement tekortschieten in de nakoming van de huurovereenkomst tussen [eiseres] als verhuurder en Neckermann als huurder.
2. [gedaagde] vordert in incident dat de kantonrechter te Amsterdam zich onbevoegd verklaart van het onderhavige geschil kennis te nemen. Volgens [gedaagde] houdt hij kantoor in de vestiging van [naam vestiging] . te [plaats 1] , zoals ook blijkt uit het vonnis van 27 december 2016. [gedaagde] is als advocaat ingeschreven in het arrondissement Midden-Nederland. Aangezien [gedaagde] wordt gedagvaard in diens hoedanigheid van curator in het genoemde faillissement, dient de rechtbank Amsterdam zich derhalve onbevoegd te verklaren, aldus [gedaagde]
3. [eiseres] voert hiertegen aan dat uit de website blijkt dat [naam vestiging] een vestiging in [plaats 2] heeft en een vestiging in [plaats 1] . In zijn hoedanigheid van curator in het faillissement van Neckermann hanteert [gedaagde] volgens [eiseres] zonder uitzondering de adresgegevens van de vestiging in [plaats 2] . [eiseres] verwijst naar verschillende brieven en e-mails van [gedaagde] waarin steeds het adres in [plaats 2] is vermeld. Verder volgt uit zijn tijdig gedane verzoek tot uitstel voor de conclusie van antwoord dat [gedaagde] de dagvaarding, betekend aan het adres in [plaats 2] , in goede orde heeft ontvangen. Tot slot is [gedaagde] blijkens het Insolventieregister in zijn hoedanigheid van curator in het faillissement van Neckermann gevestigd aan de [adres] te [plaats 2] . De deurwaarder is van die gegevens uitgegaan, nu het Insolventieregister het enige openbare register is waarin curatoren met hun vestigingsplaatsen vermeld staan. Dat [gedaagde] zich ook als advocaat heeft gevestigd, is voor zijn rol als curator niet van belang. Het betoog dat de rechtbank te Amsterdam onbevoegd is, is gezien het voorgaande onjuist, zo concludeert [eiseres] .
4. Ingevolge artikel 99 Rv is bevoegd de rechter van de woonplaats van de gedaagde, tenzij de wet anders bepaalt. De woonplaats dient te worden bepaald aan de hand van de artikelen 1: 10-15 BW. In artikel 1: 14 BW is opgenomen dat een persoon die een kantoor houdt ten aanzien van aangelegenheden die dit kantoor betreffen, mede aldaar woonplaats heeft.
5. Het moge zo zijn dat [gedaagde] als advocaat is ingeschreven in het arrondissement Midden-Nederland, in het op de website www.rechtspraak.nl openbaar te raadplegen Insolventieregister is vermeld dat [gedaagde] (uitsluitend) is gevestigd te [plaats 2] . Nu het in deze een vordering op [gedaagde] in zijn hoedanigheid van curator betreft, wordt op basis van het Insolventieregister geconcludeerd dat [gedaagde] (ook) kantoor houdt te [plaats 2] . Dit wordt eveneens bevestigd door de door [gedaagde] aan [eiseres] gestuurde brieven en e-mails, waarin steeds (ook) de vestiging in [plaats 2] wordt genoemd en als telefoonnummer een [plaats 2] nummer wordt opgegeven.
6. Voorts is naar aanleiding van door [eiseres] aan [gedaagde] gerichte post aan het adres in [plaats 2] , zoals de overgelegde brief van 5 januari 2017 en het  exploot van betekening van 6 januari 2017, nimmer door [gedaagde] een opmerking gemaakt over een verkeerd adres, dat is althans gesteld noch gebleken. Dat in het vonnis van 27 december 2016 is opgenomen dat [gedaagde] advocaat is te [plaats 1] , maakt een en ander niet anders.
7. Conclusie is dan ook dat [gedaagde] ook is gevestigd te [plaats 2] , althans zelf in zijn communicatie (briefpapier en e-mailverkeer) en door middel van het Insolventieregister heeft geopenbaard dat hij (ook) is gevestigd te [plaats 2] . De kantonrechter te Amsterdam acht zich daarom dan ook bevoegd van de onderhavige zaak kennis te nemen.
8. [gedaagde] wordt als de in het ongelijk gestelde partij veroordeeld in de kosten van het incident.

9. De zaak leent zich voor een bijeenkomst van partijen. Op de rolzitting van 8 januari 2018 zal daarvoor een datum worden bepaald, nadat partijen in de gelegenheid zijn geweest om tot uiterlijk 2 werkdagen voor die zitting hun verhinderdata (in een periode van 2 tot 8 weken daaropvolgend) op te geven aan het bureau teamplanner-A (teamplannerA.kanton.rb.amsterdam@rechtspraak.nl), per fax (088-3610311) of per post. Partijen dienen daarbij zittingsdatum en rolnummer te vermelden. Indien een partij niet of niet tijdig verhinderdata opgeeft zal haar – behoudens ingeval van calamiteiten –  na vaststelling van de zittingsdatum geen uitstel worden verleend.
10. Eventueel ter gelegenheid van de bijeenkomst over te leggen stukken dienen uiterlijk zeven werkdagen voor de datum van de bijeenkomst ter griffie te zijn ingediend, waarbij uit veiligheidsoverwegingen geen gebruik kan worden gemaakt van eerder genoemd e-mailadres, onder gelijktijdige verzending van een afschrift aan (de gemachtigde van) de wederpartij. Partijen wordt verzocht dit expliciet in hun toezendbrief te vermelden.
11. Iedere verdere beslissing wordt aangehouden.
de kantonrechter:
wijst de incidentele vordering af en verklaart zich bevoegd van onderhavige zaak kennis te kunnen nemen;
veroordeelt [gedaagde] in de kosten van het incident, aan de zijde van [eiseres] begroot op € 150,00 aan salaris van de gemachtigde, voor zover van toepassing, inclusief btw;
verwijst de zaak naar de rol van 8 januari 2018 te 10:00 uur voor dagbepaling bijeenkomst van partijen;
bepaalt dat partijen hun verhinderdata kunnen opgeven zoals hiervoor vermeld;
houdt iedere verdere beslissing aan.
Dit vonnis is gewezen door mr. L. van Berkum , kantonrechter, en in het openbaar uitgesproken op 18 december 2017 in tegenwoordigheid van de griffier.
De griffier							De kantonrechter
"
ECLI_NL_RBHAA_2009_BJ2807.xml|False|"Eigenaar van bij een brand verloren gegaan strandhuisje spreekt gemeente aan ogv onrechtmatige daad, stellende dat de gemeente tekort is geschoten in haar zorgtaken op het gebied van brandpreventie door 1) na te laten te controleren of de eigenaren van de strandhuisjes zich hielden aan het verbod op het aanwezig hebben van gasflessen en 2) niet te zorgen voor voldoende bluswater. vordering afgewezen. ad 1); geen schending zorgplicht in de omstandigheden van het onderhavige geval. ad 2) geen causaal verband tussen een eventueel tekort aan bluswater en de onderhavige schade.
vonnis
RECHTBANK HAARLEM
Sector civiel recht
zaaknummer / rolnummer: 149824 / HA ZA 08-1139
Vonnis van 1 juli 2009
in de zaak van
1.	[Eiser],
wonende te Almere,
2.	[Eiseres],
wonende te Almere,
eisers,
advocaat mr. D. van der Leij,
tegen
de publiekrechtelijke rechtspersoon
DE GEMEENTE VELSEN,
zetelend te IJmuiden, gemeente Velsen,
gedaagde,
advocaat mr. L. Koning.
Partijen zullen hierna [eiser] en de Gemeente genoemd worden.

1.	De procedure
1.1.	Het verloop van de procedure blijkt uit:
-	het tussenvonnis van 24 december 2008
-	het proces-verbaal van comparitie van 19 maart 2009.
1.2.	De enkelvoudige kamer heeft vervolgens de zaak verwezen naar de meervoudige kamer.
1.3.	Ten slotte is vonnis bepaald.
2.	De feiten
2.1.	In de nacht van 3 op 4 januari 2004 heeft een brand (hierna: de brand) gewoed in de gemeente Velsen op het parkeerterrein aan de Heerenduinweg nabij de IJmuiderslag (hierna: het parkeerterrein). Op het parkeerterrein stonden ongeveer 400 strandhuisjes opgeslagen. De Gemeente had het parkeerterrein voor dit doel (de opslag van strandhuisjes) verpacht aan een derde (hierna: Schellinger). Bij de brand zijn 163 huisjes verloren gegaan, waaronder het huisje van [eiser] Ook de inboedel van het huisje van [eiser] is verloren gegaan.
2.2.	Na een melding rond 3:00 uur in de ochtend is de brandweer uitgerukt en was de brandweer vanaf 3.12 uur ter plaatse. Op het parkeerterrein bevond zich geen brandkraan. De brandweer heeft in eerste instantie gebruik gemaakt van tankautospuiten en een schuimblusvoertuig. Vervolgens hebben drie tankautospuiten gependeld tussen het parkeerterrein en een verderop, aan de Kruisberglaan gelegen, brandkraan en is over een afstand van ongeveer 1900 meter een groot watertransport aangelegd, waarmee bluswater werd aangevoerd vanuit de Haringhaven. Tijdens de brand bleek dat in een aantal van de strandhuisjes gasflessen aanwezig waren. Deze gasflessen, ongeveer 120 in totaal, ontploften en/of scheurden tijdens de brand, met steekvlammen tot gevolg. Om ongeveer 7:53 uur was de brandweer de brand meester.
2.3.	De brand is ontstaan door brandstichting.
2.4.	[eiser] had zijn huisje en de inboedel daarvan niet verzekerd tegen brand.
2.5.	In de rapportage van de brandweer van 4 januari 2004 (hierna: de rapportage van 4 januari 2004) staat onder meer:
Tijdens aanrijden middelbrand gemaakt omdat werd aangegeven dat het de opslag van strandhuisje betrof. (…) Na kort overleg met de bevelvoerder tweede TS, direct grote brand gemaakt i.v.m. problemen met de waterwinning. Na divers ontploffingen van gasflessen en snelle uitbreiding zeer grote brand gemaakt. (…) Om het schuimvoertuig te voldoende te voorzien van bluswater is er gependeld met 3 TS-en. Uit veiligheidsoverwegingen zijn de blusploegen enige tijd terug getrokken geweest, waardoor er tijdelijk geen blussing heeft plaats gevonden. Wts 2500 was reeds opgestart. Om te voorkomen dat de brand zou overslaan naar de overige +/- 250 strandhuisjes zijn er 3 lagedruk en een waterkanon in gezet op het gedeelte waar de twee compartimenten (170 en 250) d.m.v. een verbinding van strandhuisjes bij elkaar komen, te behouden.
2.6.	In de “Evaluatie Grote brand in Velsen 4 januari 2004” van [A] van de regionale Brandweer Hulpverleningsdienst Kennemerland van 18 maart 2004 (hierna: de evaluatie van 18 maart 2004) staat onder meer:
Bij het bestrijden van de brand wordt veel hinder ondervonden van ontploffende gasflessen en het ontbreken van voldoende bluswater. Om het probleem van onvoldoende bluswater te ondervangen wordt het tweede peleton gealarmeerd om een grootschalig watertransport op te bouwen.
(…)
Bereikbaarheid en bluswatervoorziening
(…)
Op de Heerenduinweg bevinden zich geen hydranten. In eerste instantie is er gebruik gemaakt van de capaciteit van de tankautospuiten aangevuld met de capaciteit van het schuimblusvoertuig (10 m3). In afwachting van het gereedkomen en inzetten van het grootwatertransport is er door 3 tankautospuiten gependeld tussen het brandadres en een hydrant ter hoogte van de Kruisberglaan. Ondertussen is er over het fietspad tussen de Ampèrestraat en de Heerenduinweg over een afstand van ca. 1900 meter, dwars door het duin- en havengebied, een groot watertransport opgebouwd dat werd gevoed vanuit de Haringhaven.
(…)
Opschaling
(…)
Omdat de waterwinning nog steeds problemen oplevert verzoekt de ROvD-M om 03:39 uur om twee extra tankautospuiten om zodoende een pendelsysteem op te bouwen.
(…)
De waterwinning blijft problemen opleveren. Omdat de ROvD-M zich niet op de waterwinning en de brandbestrijding kan richten wordt een tweede ROvD ter plaatse verzocht. Hierop wordt ROvD-Zuid (ROvD-Z) gealarmeerd en deze rukt om 04:17 uur uit uit Zandvoort. Aanvankelijk laat het zich aanzien dat er met de twee extra tankautospuiten voorzien kan worden in voldoende bluswater. Bovendien is het door de ontploffende gasflessen niet altijd mogelijk effectief te blussen waardoor de bluswerkzaamheden enige malen gestaakt worden. De bezetting van de reeds gearriveerde dompelpomp onderzoekt in samenspraak met de plaatselijk bekende bezetting van de 688 een route voor het groot watertransport.
(…) Onder dekking van de huisjes op het oostelijk deel van het terrein wordt een blusleiding opgebouwd naar de noordkant van het terrein en het achterliggende duingebied. Hier dreigt de brand over te slaan doordat het pad op het terrein ter hoogte van dit hek is dichtgezet met drie rijen huisjes. Enige minuten voordat de overslag een feit is, is het grootschalig watertransport gereed en kan de brand doeltreffend worden bestreden.
(…)
Kwaliteit van de gekozen repressieve oplossingen
(…)
Hoofdzakelijk door het veelvuldig ontploffen van opgeslagen gasflessen is het onmogelijk de brand doeltreffend te bestrijden. Het ontbreken van voldoende bluswater is hieraan ondergeschikt.
(…)
Veiligheid
Tijdens het bestrijden van de brand zijn tientallen gasflessen ontploft. Daarnaast zijn er gasflessen gescheurd met grote steekvlammen tot gevolg. Deze steekvlammen hebben mede bijgedragen aan de snelle branduitbreiding. Voor de veiligheid van het ingezette personeel is er regelmatig besloten de bluswerkzaamheden te staken en het personeel terug te trekken. Door een gespecialiseerd bedrijf zijn na de brand circa 120 zwartgeblakerde gasflessen verwijderd. (…) Ondanks dat er in de voorwaarden van de firma Schellinger ondubbelzinnig omschreven staat dat er geen gasflessen en andere brandbare stoffen bij het huisje mogen worden opgeslagen hebben vrijwel alle eigenaren deze regel genegeerd met als gevolg onaanvaardbare risico’s voor het ingezette brandweerpersoneel, overige hulpverleners en omstanders.
(…)
Tijdtempo factor
(…)
Het gereedkomen van het grootschalig watertransport heeft lange tijd op zich laten wachten.
(…)
Conclusies
•	(…)
•	De waterwinning in het duingebied is problematisch. Feit is dat het parkeerterrein zowel preventief als preparatief niet is ingericht voor de opslag van grote aantallen strandhuisjes. Door de verwachte geringe wateropbrengst is er geen gebruik gemaakt van de hydrant van de eindleiding op IJmuiderslag. De eerste inzet heeft plaatsgevonden met de tankinhoud van twee tankautospuiten en een schuimblusvoertuig (totaal ca. 15 m3).
(…)
Aanbevelingen
•	Er dient meer geoefend te worden met het opbouwen van het grootschalig watertransport, waarbij voornamelijk gelet wordt op de verschillende transportsystemen (…), wrijvingsverliezen, snelheid van opbouwen en bereikbaarheid.
2.7.	In een memo met als onderwerp “Aansprakelijkheidstelling inzake brand 4 januari 2004”  van [B] van de brandweer van 24 mei 2004 (hierna: de memo [B] 2004) staat onder meer:
Navraag bij de ten tijde van het incident verantwoordelijke Officier van Dienst (OvD) en naslag van de schriftelijke evaluatie tonen aan dat gedurende de gehele inzet sprake is geweest van voldoende bluswater. De inzet door de repressieve dienst moest echter meermaals enige tijd worden gestaakt ten gevolge van het ontploffen van gasflessen. Hierdoor heeft de brandweer niet continu kunnen blussen.
2.8.	In de “Notitie brandveiligheid strandhuisjes. (winterstalling)” van 5 augustus 2004 (hierna: de notitie brandveiligheid) opgesteld door een werkgroep bestaande uit vier medewerkers van de Gemeente, van de brandweer, algemene zaken en communicatie, bouwtoezicht en openbare werken, staat onder meer het volgende:
Advies.
Aan het College van Burgemeester en Wethouders kan het volgende worden voorgelegd.
1.	Handelen naar de letter en geest van de brandweerwet 1985 en de benodigde voorzieningen realiseren. Hierbij is een combinatie van factoren als bereikbaarheid, bluswatervoorziening en verdeling van brandcompartimenten van belang. De bereikbaarheid van het terrein is op dit moment al goed geregeld en behoeft geen aanpassing. Om een brand te kunnen beheersen is een toereikende bluswatervoorziening noodzakelijk. Wegens het ontbreken van een primaire bluswatervoorziening is de aanleg van twee geboorde putten met een capaciteit van elk 60 m3 per uur noodzakelijk. (…) Daarnaast vereist het succesvol bestrijden van de brand en daarmee beperken van de schade dat het terrein is opgedeeld in brandcompartimenten. (…)
(…) geldt dat er alleen sprake kan zijn van beheersbaar optreden, waarbij de veiligheid van het personeel gewaarborgd is, als er geen gasflessen bij de brand betrokken raken.
(…)
Komt de werkgroep tot de conclusie dat:
a)	het gebruik van het parkeerterrein aan de Heereduinweg als stallingterrein voor de strandhuisjes is geoorloofd;
b)	de huidige situatie voldoet aan de wet en de terzake geldende bepalingen en verordeningen;
c)	de Woningwet en gemeentelijke Bouwverordening geen blusvoorzieningen voorschrijven;
d)	de brandweer het gemeentebestuur adviseert invulling te geven aan haar zorgplicht conform de Brandweerwet 1985 door te voorzien in toereikend bluswater.
(…) Uitwerking maatregelen,.
(…) Brandput(ten)
Op grond van een gevraagd advies aan de Grontmij te Alkmaar van 18 mei 2004 blijkt dat het boren van brandputten in de nabijheid van het parkeerterrein technisch tot de mogelijkheden behoort. (…)
(…) Kosten.
Conform een offerte van de fa. Tjaden geotechniek te Haarlem komen de kosten van een 25 m. diepe brandput op € 7200,= / put exclusief BTW.
In totaal worden de volgende kosten geraamd:
(…)
Totaal:		€ 25.000,- excl. BTW
2.9.	In een memo met als onderwerp “aansprakelijkstelling Velsen inzake [eiser] (brand strandhuisjes)” van 6 maart 2006 (hierna: de memo [B] 2006) gaat eerdergenoemde [B] in op een aantal stellingen uit een brief van 6 maart 2006 van [eiser] In de memo aansprakelijkstelling staat onder meer:
Stelling 1: Er was onvoldoende bluswater / waarop is gebaseerd dat er voldoende bluswater was.
De stelling of er al dan niet voldoende bluswater aanwezig was ten tijde van de brand op 4 januari 2004 aan de Heereduinweg houdt verband met de vraag of de gemeente verantwoordelijk is voor een verdere uitbreiding van de brand. Het ontploffen van gasflessen heeft grote steekvlammen tot gevolg gehad, waardoor de brand zich sneller heeft kunnen uitbreiden. Bovendien werden de blusmogelijkheden beperkt doordat de ontploffingen tot onaanvaardbare gevaarzetting voor het repressief personeel zorgde.
Door het oproepen van tankautospuiten uit buurgemeenten en door het opzetten van een groot watertransport heeft de brandweer overigens wel beschikt over voldoende bluswater.
(…)
Stelling 6: Het watertransportsysteem was gezien het aantal beschikbare voertuigen onvoldoende om de brand te bestrijden.
De brandweer heeft beschikt over voldoende bluswater op de momenten dat men daadwerkelijk tot een inzet kon overgaan. De ontploffende gasflessen hebben echter gezorgd voor het regelmatig staken van de inzet.
2.10.	De brandbeveiligingsverordening van de Gemeente (hierna de brandbeveiligingsverordening Velsen) bepaalt onder meer:
Paragraaf 2
Het voorkomen van brand en het beperken van brand en brandgevaar
(…)
Artikel 2.2.2
Verbod stoffen aanwezig te hebben
1.	Het is verboden stoffen als bedoeld in de regeling Bouwbesluit brandveiligheid (Stcrt. 1992, nr. 104), alsmede artikel II van de regeling tot wijziging (Stcrt. 1992, nr. 188) in, op of nabij een inrichting aanwezig te hebben.
2.	Het in het eerste lid gestelde verbod geldt niet voor:
(…)
Straf-, overgangs- en slotbepalingen
Artikel 3.1
Toezicht op de naleving
Het toezicht op de naleving van de bepalingen van deze verordening wordt opgedragen aan ambtenaren van de brandweer en daartoe door burgemeester en wethouder aangewezen ambtenaren.
In de toelichting op artikel 3.1 staat onder meer:
Burgemeester en wethouders wijzen in verband met  de bij de gemeentelijke organisatie verordening (ex artikel 1 van de Brandweerwet 1985) opgedragen taken in ieder geval de brandweer aan als de gemeentelijke dienst belast met het toezicht op de naleving van de brandbeveiligingsverordening.
2.11.	De door Schellinger gehanteerde algemene voorwaarden bepalen onder meer:
Er mogen geen vluchtige, lichtontvlambare of brandbare stoffen (gasflessen, (…)) bij of in het huisje opgeslagen staan, in verband met brandweer en verzekeringsverordeningen.

2.12.	Bij brief van 29 januari 2004 heeft [eiser] de Gemeente aansprakelijk gesteld voor de schade die hij heeft geleden als gevolg van het verlies van zijn strandhuisje met inboedel.
3.	Het geschil
3.1.	[eiser] vordert   samengevat - veroordeling van de Gemeente tot betaling van in EUR 27.377,06, vermeerderd met rente en kosten.
3.2.	De Gemeente voert verweer. Op de stellingen van partijen wordt hierna, voor zover van belang, nader ingegaan.
4.	De beoordeling
4.1.	Zoals beide partijen kennelijk en terecht tot uitgangspunt nemen is de burgerlijke rechter bevoegd van de vordering van [eiser] kennis te nemen en is [eiser] ontvankelijk in zijn vordering, nu immers [eiser] zijn vordering baseert op onrechtmatige daad en er geen administratieve rechtsgang openstaat.
4.2.	[eiser] heeft aangevoerd - samengevat -  dat de Gemeente haar zorgplicht om brand en brandgevaar te voorkomen toerekenbaar heeft geschonden, dat [eiser] hierdoor schade heeft geleden en dat de Gemeente daarom jegens [eiser] aansprakelijk is voor deze schade op grond van artikel 6:162 BW.
4.3.	De rechtbank begrijpt de stellingen van [eiser] aldus dat hij zijn vorderingen niet baseert op vermeend tekortschieten van de brandweer tijdens het blussen van de brand, doch op het onvoldoende treffen van (voorzorgs- en controle)maatregelen door de Gemeente voorafgaand aan het uitbreken van de brand. Het optreden van de brandweer tijdens de brand staat daarom - gezien de op dit punt onbestreden rapportage en evaluatie terecht - niet ter discussie. [eiser] betoogt dat de Gemeente onrechtmatig heeft gehandeld in de eerste plaats doordat zij vóór het plaatsvinden van de brand heeft nagelaten om voor voldoende bluswatervoorzieningen te zorgen en in de tweede plaats doordat zij onvoldoende toezicht heeft gehouden op de naleving van regels en normen met betrekking tot het verbod om gasflessen in de strandhuisjes op te slaan. Hiermee heeft de Gemeente volgens [eiser] haar zorgplicht geschonden. Wat betreft deze zorgplicht beroept [eiser] zich enerzijds op regelgeving en anderzijds op een ongeschreven zorgvuldigheidsnorm. Wat betreft de regelgeving doet [eiser] een beroep op de Brandweerwet 1985 en, naar de rechtbank opmaakt uit de stellingen van de zijde van [eiser] op de comparitie van partijen, primair op de brandbeveiligingsverordening Velsen en subsidiair op de modelverordening brandveiligheid en hulpverlening. De ongeschreven zorgvuldigheidsnorm vult [eiser] in aan de hand van de criteria als verwoord door de Hoge Raad in het Kelderluikarrest van 5 november 1965.
4.4.	De Gemeente heeft bestreden dat zij aansprakelijk is voor de schade die [eiser] heeft geleden. Zij heeft in de eerste plaats bestreden dat zij in strijd heeft gehandeld met haar wettelijke zorgplicht en/of met een ongeschreven zorgvuldigheidsnorm. In de tweede plaats heeft de Gemeente bestreden dat sprake is van causaal verband. In de derde plaats heeft de Gemeente bestreden dat [eiser] de door hem opgevoerde schade daadwerkelijk heeft geleden.
4.5.	Tussen partijen is niet in geschil dat de Gemeente op grond van artikel 1 lid 4 van de Brandweerwet 1985 de zorg heeft voor het voorkomen, beperken en bestrijden van brand, het beperken van brandgevaar, het voorkomen en beperken van ongevallen bij brand en al hetgeen daarmee verband houdt. Voorts is tussen partijen niet in geschil dat brandbeveiligingsverordening Velsen van toepassing is en dat de brandweer op grond van deze verordening belast is met het toezicht op de naleving van deze verordening. De vraag is evenwel of de Gemeente op juiste wijze invulling heeft gegeven aan haar in de Brandweerwet en in de brandbeveiligingsverordening opgedragen taken. In dit verband stelt de rechtbank voorop dat die taken algemeen zijn omschreven en dat het daarom van de concrete omstandigheden van het onderhavige geval afhangt of de Gemeente haar zorgtaken heeft geschonden. Voorts brengt de algemene taakomschrijving mee dat de Gemeente een zekere beleidsvrijheid heeft bij het invullen van haar taken. Uiteraard is deze beleidsvrijheid niet onbegrensd, doch anderzijds betekent een eventueel inzicht achteraf dat een andere handelswijze wellicht beter ware geweest en het feit dat de Gemeente lessen heeft getrokken uit het verleden niet dat de Gemeente aansprakelijk is uit hoofde van onrechtmatige daad. Doorslaggevend is de kennis die de Gemeente had dan wel redelijkerwijs had behoren te hebben ten tijde van de brand en de maatregelen die in het licht van deze kennis en de ter beschikking staande middelen redelijkerwijs van de Gemeente, mede in het licht van haar (algemene) wettelijke zorgtaken, gevergd konden worden. Hierbij zal de rechtbank acht slaan op de voorzienbaarheid van de schade, de aard en de omvang van de schade en de bezwaarlijkheid van de te nemen maatregelen.
4.6.	Met betrekking tot het standpunt van [eiser] dat de Gemeente onrechtmatig heeft gehandeld doordat zij vóór het plaatsvinden van de brand heeft nagelaten om voor voldoende bluswatervoorzieningen te zorgen overweegt de rechtbank als volgt.
4.7.	De Gemeente heeft in de eerste plaats gemotiveerd betwist dat de brandweer over onvoldoende bluswater beschikte tijdens de brand. Volgens de Gemeente beschikte de brandweer, op de momenten dat er geblust kon worden, en men niet gehinderd werd door ontploffende gasflessen en steekvlammen, over voldoende bluswater. De rechtbank volgt de Gemeente in dit standpunt en acht daartoe redengevend dat uit de evaluatie van 18 maart 2004 herhaaldelijk blijkt dat het probleem voornamelijk was gelegen in de ontploffende gasflessen, in verband waarmee de bluswerkzaamheden herhaaldelijk moesten worden onderbroken, en de steekvlammen uit de gasflessen, die voor uitbreiding van de brand zorgden. Weliswaar leidde het gebrek aan bluswater er kennelijk bijna toe dat de brand oversloeg naar een ander deel van het parkeerterrein, doch dit kon gelukkig nog net worden voorkomen door het gereedkomen van het grootschalig watertransport. Doeltreffende bestrijding van de brand werd dus onmogelijk gemaakt door de problemen met de gasflessen; de problemen met de bluswatervoorziening waren hieraan ondergeschikt. In dit verband weegt de rechtbank mee dat de evaluatie van 18 maart 2004, anders dan ter gelegenheid van de comparitie van de zijde van [eiser] is betoogd, niet is opgesteld als partijrapport. Het rapport is niet opgesteld ten behoeve van de onderhavige procedure, die is ingeleid bij dagvaarding van 8 september 2008, doch ter evaluatie van de grootschalige inzet tijdens de brand. In het licht van de evaluatie van 18 maart 2004 had het op de weg gelegen van [eiser] om zijn stellingen nader toe te lichten en te onderbouwen. Dit heeft [eiser] niet gedaan, ook niet ter gelegenheid van de comparitie van partijen. Tijdens deze comparitie is van de zijde van [eiser], die was vergezeld van deskundige Vos, niet gemotiveerd betwist dat de brand zich snel heeft kunnen uitbreiden tengevolge van de uit de gasflessen vrijkomende steekvlammen noch dat de ontploffende gasflessen gevaar voor de brandweerlieden opleverden, waardoor het blussen meermalen moest worden onderbroken. Voorts heeft [eiser] tijdens de comparitie van partijen aangegeven dat zijn huisje wellicht ook zou zijn verwoest ingeval de brandweer wel over voldoende bluswater zou hebben beschikt. Al met al heeft [eiser] onvoldoende onderbouwd gesteld dat de brandweer, op de momenten dat er geblust kon worden, en men niet gehinderd werd door ontploffende gasflessen en steekvlammen, over onvoldoende bluswater beschikte. Niet is derhalve komen vast te staan dat er causaal verband bestaat tussen enerzijds een eventueel tekortschieten van de Gemeente in een eventuele plicht om voor voldoende bluswatervoorzieningen te zorgen en anderzijds de schade van [eiser] De vraag of en in hoeverre op de Gemeente een zorgplicht rustte om voor voldoende bluswatervoorzieningen te zorgen en of de Gemeente is tekortgeschoten in een dergelijke plicht kan daarom in het midden blijven.
4.8.	Met betrekking tot het standpunt van [eiser] dat de Gemeente onrechtmatig heeft gehandeld doordat zij onvoldoende toezicht heeft gehouden op de naleving van regels en normen met betrekking tot het verbod om gasflessen in de strandhuisjes op te slaan overweegt de rechtbank als volgt.
4.9.	Gesteld noch gebleken is dat er aanwijzingen waren dat eigenaren van strandhuisjes het verbod uit de verordening - wat daar overigens van zij; de door [eiser] naar de comparitie meegenomen deskundige heeft immers betoogd dat de verordening geen verbod op het houden van gasflessen inhield - overtraden. Nu de Gemeente derhalve in dit verband geen concrete aanwijzingen heeft genegeerd dan wel waarschuwingen in de wind heeft geslagen is de rechtbank van oordeel dat de Gemeente niet is tekortgeschoten in haar algemene toezichthoudende taak. De brandbeveiligingsverordening Velsen brengt voor de Gemeente geen plicht mee om overal en altijd te controleren. Het is aan de Gemeente om prioriteiten te stellen. Gegeven het feit dat het hier om een terrein ging waar geen mensen verbleven terwijl er voorts geen concrete aanwijzingen waren voor brandstichting kon en mocht de Gemeente afzien van controles. In dit verband overweegt de rechtbank dat eventuele wetenschap van de Gemeente dat er vaak werd ingebroken op het parkeerterrein geen concrete aanwijzing is voor het gevaar van brandstichting.
4.10.	Het bovenstaande betekent dat de aanwezigheid van gasflessen een omstandigheid is die niet voor rekening en risico van de Gemeente komt.
4.11.	Een en ander leidt tot de slotsom dat de vorderingen van [eiser] zullen worden afgewezen.
4.12.	[eiser] zal als de in het ongelijk gestelde partij in de proceskosten worden veroordeeld. De kosten aan de zijde van de Gemeente worden begroot op:
- vast recht		630,00
- salaris advocaat		1.158,00 (2,0 punten × tarief EUR 579,00)
Totaal	EUR 	1.788,00

5.	De beslissing
De rechtbank
5.1.	wijst de vorderingen af,
5.2.	veroordeelt [eiser] in de proceskosten, aan de zijde van de Gemeente tot op heden begroot op EUR 1.788,00, te vermeerderen met de wettelijke rente over dit bedrag vanaf de 15e dag na betekening van dit vonnis tot de dag van volledige betaling,
5.3.	Veroordeelt [eiser] tevens in de nakosten, aan de zijde van de Gemeente bepaald op EUR 131,00 voor nasalaris advocaat, te vermeerderen, voor het geval betekening van dit vonnis heeft plaatsgevonden en nodig is geweest, met € 68,-- voor nasalaris advocaat, een en ander te vermeerderen met de wettelijke rente in de zin van artikel 6:119 BW vanaf de 15e dag na betekening van dit vonnis tot de dag van volledige betaling.
5.4.	verklaart dit vonnis wat betreft de kostenveroordelingen uitvoerbaar bij voorraad.
Dit vonnis is gewezen door mr. Th.S. Röell, mr. S. Sicking en mr. P.M. Wamsteker en in het openbaar uitgesproken op 1 juli 2009.?
"
ECLI_NL_RBLIM_2020_7219.xml|False|"Ontruiming bedrijfsruimte huurachterstand
Burgerlijk recht
Zittingsplaats Maastricht
Zaaknummer: 8085205 CV EXPL 19-6694

in de zaak van

wonend te [woonplaats 1] ,
eisende partij,
gemachtigde R. van Schendel,
tegen


wonend [adres] ,
[woonplaats 2] ,
gedaagde partij,
gemachtigde mr. M.F.E. Sprenkels.
Partijen zullen hierna [eiser] en [gedaagde] worden genoemd.
Het verloop van de procedure blijkt uit:
-	de dagvaarding
-	de conclusie van antwoord
-	de conclusie van repliek
-	de conclusie van dupliek.
Ten slotte is vonnis bepaald.
Tussen de rechtsvoorganger van [eiser] en [gedaagde] is een huurovereenkomst tot stand gekomen, waarbij thans [eiser] als verhuurder aan [gedaagde] als huurder verhuurt de winkelruimte aan het adres [adres] te [woonplaats 2] .
In 2019 is een huurachterstand ontstaan.
[eiser] vordert, samengevat, dat de kantonrechter de huurovereenkomst tussen partijen ontbindt en [gedaagde] veroordeelt om binnen zeven dagen na betekening van het vonnis het gehuurde te ontruimen op straffe van verbeurte van een dwangsom van € 250,00 per dag. Tevens vordert [eiser] de veroordeling van [gedaagde] om aan [eiser] te betalen:
- € 4.104,62 aan hoofdsom, kosten en rente tot de dag der dagvaarding, te vermeerderen met primair de contractuele boete van € 200,00 per maand, subsidiair de wettelijke handelsrente over € 3.120,00 vanaf de dag der dagvaarding,
- € 1.020,00 voor elke ingegane maand vanaf 1 oktober 2019 dat het gehuurde niet is ontruimd,
- de proceskosten.
[eiser] legt daaraan ten grondslag dat [gedaagde] is tekortgeschoten in de nakoming van de huurbetalingsverplichting en dat de aard en omvang van de tekortkoming een ontbinding van de huurovereenkomst rechtvaardigt.
[gedaagde] voert verweer.
[gedaagde] heeft bij antwoord erkend dat een huurachterstand is ontstaan. Zij heeft daarbij niet betwist dat, zoals in de dagvaarding uiteen is gezet en met stukken is toegelicht, zij een huurprijs van laatstelijk € 1.200,00 per maand is verschuldigd, dat de huur vóór de eerste dag van elke maand moet zijn voldaan (waarmee het verzuim bij niet-betaling van rechtswege intreedt), dat zij in gebreke is gebleven met de betaling van de huurpenningen en wel in die mate dat zij, berekend over de periode tot en met september 2019, een huurachterstand van € 3.120,00 heeft laten ontstaan. [gedaagde] heeft evenmin betwist dat zij herhaaldelijk schriftelijk is aangemaand tot betaling. Voormelde in de dagvaarding gepresenteerde feiten worden hiermee als vaststaand aangenomen.
Bij dupliek heeft [gedaagde] de hoogte van de huurachterstand (omwille van de indexering) en de ontvangst van de aanmaningen betwist, terwijl kennelijk ook wordt betwist dat het verzuim van rechtswege is ingetreden. Dit verweer - wat hier inhoudelijk ook van zij - had evenwel bij de conclusie van antwoord moeten worden aangevoerd (artikel 128 lid 3 Rv). De conclusie van dupliek is bedoeld om te reageren op hetgeen in de conclusie van repliek is aangevoerd. De kantonrechter merkt hierbij op dat [eiser] al in de dagvaarding uitgaat van de geïndexeerde huurprijs van € 1.200,00, zoals opgenomen in de facturen vanaf februari 2019. [gedaagde] had hiertegen al bij antwoord verweer kunnen en moeten voeren. De kantonrechter komt aan een inhoudelijk beoordeling daarvan niet toe. Het zou in strijd komen met de eisen van een goede procesorde.
Bij dupliek heeft [gedaagde] gesteld dat zij haar huur heeft opgeschort, en dit ook altijd zo aan [eiser] kenbaar heeft gemaakt, teneinde [eiser] tot herstel van gebreken aan het gehuurde te bewegen. De kantonrechter constateert dat [gedaagde] bij antwoord - destijds bijgestaan door een professioneel gemachtigde - geen beroep heeft gedaan op opschorting. [gedaagde] heeft betalingsonmacht als gevolg van ziekte als enige reden aangevoerd waarom de huur onbetaald is gelaten: zodra ze het geld heeft, zal ze de achterstand inlopen (zie punt 11 van de conclusie van antwoord). [gedaagde] heeft bij antwoord weliswaar al gebreken aan de orde gesteld, maar hieraan is geen conclusie/rechtsgevolg verbonden (anders dan dat die gebreken tot haar arbeidsongeschiktheid zouden hebben geleid). [eiser] heeft in het antwoord geen beroep op opschorting gelezen, en ook niet hoeven lezen. De kantonrechter merkt hierbij - ten overvloede - op dat op [gedaagde] de stelplicht, en bij gemotiveerde betwisting, de bewijslast rust dat sprake is van gebreken die een opschorting kunnen rechtvaardigen. Nu [eiser] de gebreken bij repliek concreet en gemotiveerd betwist, had [gedaagde] ten eerste niet kunnen volstaan met blote stellingen. Ten tweede kunnen de aard en omvang van de beweerde gebreken geen opschorting van de gehele huur rechtvaardigen ( [gedaagde] is het pand immers blijven gebruiken). [gedaagde] heeft bij antwoord wel gesteld een substantieel bedrag te zullen ontvangen uit hoofde van een (nog aan te vangen) procedure inzake huurprijsvermindering, maar een tegenvordering uit dien hoofde ligt hier niet voor. Er is ook geen beroep gedaan op eventuele verrekening. Aan de eerst bij dupliek gestelde omzet-schade als gevolg van de beweerde gebreken, komt de kantonrechter eveneens niet toe.
Daarmee staat vast dat [gedaagde] is tekortgeschoten in de nakoming van de betalingsverplichtingen die op grond van de huurovereenkomst op haar rusten. De huurachterstand ten tijde van de dagvaarding bedraagt ruim drie maanden.
Artikel 6:265 lid 1 BW bepaalt dat iedere tekortkoming van een partij in de nakoming van zijn verbintenissen, aan de wederpartij de bevoegdheid geeft om de overeenkomst geheel of gedeeltelijk te (doen) ontbinden, tenzij de tekortkoming gezien haar bijzondere aard of geringe betekenis deze ontbinding met haar gevolgen niet rechtvaardigt. De hoofdregel en de tenzij-bepaling brengen tezamen de materiële rechtsregel tot uitdrukking dat, kort gezegd, slechts een tekortkoming van voldoende gewicht recht geeft op (gehele of gedeeltelijke) ontbinding van de overeenkomst (HR 28 september 2018, ECLI:NL:HR:2018:1810). Ten aanzien van de stelplicht en bewijslast brengt de structuur van hoofdregel en tenzij-bepaling in de systematiek van het BW echter wel mee dat de schuldeiser moet stellen en zo nodig bewijzen dat sprake is van een tekortkoming aan de zijde van de schuldenaar (en in voorkomend geval dat voldaan is aan de eis van art. 6:265 lid 2 BW dat de schuldenaar in verzuim is), en dat het aan de schuldenaar is om de omstandigheden te stellen en zo nodig te bewijzen die zien op toepassing van de tenzij-bepaling. Bij beantwoording van de vraag of de ontbinding gerechtvaardigd is, kunnen alle omstandigheden van het geval van belang zijn.
De kantonrechter is van oordeel dat de tekortkoming van [gedaagde] van voldoende gewicht is om de huurovereenkomst te ontbinden en de ontruiming toe te wijzen. De verplichting tot het tijdig betalen van de huur is een van de meest fundamentele verplichtingen van de huurder. [gedaagde] heeft in dit verband in de conclusie van antwoord aangevoerd dat zij in mei 2019 wegens ziekte tijdelijk is uitgevallen, met alle financiële gevolgen van dien. Dit is evenwel een omstandigheid die in de verhouding tussen [eiser] en [gedaagde] voor rekening van [gedaagde] komt. Voor ontbinding van een overeenkomst is immers niet vereist dat de tekortkoming die aan de ontbinding ten grondslag ligt, aan de tekortschietende partij kan worden toegerekend. Hierbij kan nog worden opgemerkt dat [gedaagde] in de conclusie van antwoord heeft aangegeven dat zij inmiddels weer aan het werk is en dat zij heeft aangeboden om de huurachterstand in termijnen te voldoen, maar feit is dat [gedaagde] de huurachterstand niet heeft ingelopen en ook de huurpenningen vanaf oktober 2019 niet heeft betaald. Dat de ontbinding van de huurovereenkomst en het daarmee samenhangende verlies van de bedrijfsruimte voor [gedaagde] ingrijpend is, brengt de kantonrechter niet tot een ander oordeel. Hetzelfde geldt voor het gestelde werknemersbelang. Deze gevolgen zijn veroorzaakt door het onbetaald laten van de huurachterstand en komen voor rekening en risico van [gedaagde] . In de gegeven omstandigheden kunnen deze gevolgen niet op [eiser] worden afgewenteld.
Het voorgaande betekent dat de omvang van de huurachterstand naar het oordeel van de kantonrechter de ontbinding van de huurovereenkomst met haar gevolgen rechtvaardigt. De gevorderde ontbinding en ontruiming zullen daarom worden toegewezen, alsmede de vordering tot betaling van de huurachterstand ad € 3.120,00.
Aan [gedaagde] zal, naar vast beleid in zowel bedrijfs- als woonruimte, een termijn van 14 dagen (en niet zoals gevorderd: 7 dagen) na betekening van het vonnis worden gegund om tot ontruiming over te gaan. Naar het oordeel van de kantonrechter heeft [eiser] voorts geen belang bij toewijzing van de gevorderde dwangsom nu [eiser] op grond van de wet (artikel 557 juncto 444 van het Wetboek van Burgerlijke Rechtsvordering) met behulp van de deurwaarder de ontruiming van het gehuurde kan bewerkstelligen. Deze vorderingen zullen in zoverre worden afgewezen.
[eiser] vordert verder [gedaagde] te veroordelen tot betaling van € 1.020,00 voor iedere ingegane maand te rekenen vanaf 1 oktober 2019 totdat [gedaagde] met de ontruiming in gebreke blijft. Deze, onbetwist gebleven, vordering komt voor toewijzing in aanmerking totdat [gedaagde] het gehuurde heeft ontruimd, in eerste instantie op grond van de huurovereenkomst en na ontbinding van de huurovereenkomst op grond van artikel 7:225 BW.
[eiser] maakt aanspraak op de vergoeding van buitengerechtelijke incassokosten. De kantonrechter stelt vast dat het Besluit vergoeding voor buitengerechtelijke incassokosten (hierna: het Besluit) van toepassing is en dat [eiser] voldoende heeft gesteld en onderbouwd dat buitengerechtelijke incassowerkzaamheden zijn verricht. Het gevorderde bedrag aan buitengerechtelijke incassokosten ad € 370,26, dat niet hoger is dan het in het Besluit bepaalde tarief, zal worden toegewezen.
De primair gevorderde contractuele boete, door [eiser] berekend op € 600,00, is onbetwist gebleven. Deze vordering, die niet ter ambtshalve ter beoordeling staat, zal daarmee worden toegewezen.
De
[eiser] vordert voorts (onbetwist) de toe te wijzen som te vermeerderen met primair een contractuele boete van € 200,00 per maand vanaf de dag der dagvaarding - gerelateerd aan de huurachterstand over de periode tot en met september 2019 (welke boete reeds onder r.o. 4.9. is beoordeeld en toegewezen). Deze is daarmee niet toewijsbaar.
[eiser] vordert subsidiair (en onbetwist) handelsrente over de vordering tot betaling van huurachterstand, en daarmee over een geldsom die berust op nakoming van een primaire verplichting uit de handelsovereenkomst. Deze vordering is daarmee toewijsbaar.
[gedaagde] zal, als de in het ongelijk gestelde partij, worden veroordeeld in de kosten van deze procedure. De kosten aan de zijde van [eiser] worden tot de uitspraak van dit vonnis begroot op: - dagvaarding 		€  108,57
- griffierecht 		    231,00- gemachtigde salaris
Totaal 			€  819,57
De kantonrechter
ontbindt de huurovereenkomst tussen partijen met betrekking tot de winkelruimte aan het adres [adres] te [woonplaats 2] ,
veroordeelt [gedaagde] , om binnen twee weken na betekening van dit vonnis, het gehuurde met al het hare en de haren te ontruimen en te verlaten en door afgifte van de sleutels ter vrije en algehele beschikking van [eiser] te stellen,
veroordeelt [gedaagde] om aan [eiser] te betalen € 4.090,26, te vermeerderen met de wettelijke handelsrente over € 3.120,00 vanaf 26 september 2019 tot aan de dag van volledige betaling,
veroordeelt [gedaagde] te betalen € 1.020,00 per maand aan huur c.q. een vergoeding gelijk aan de huurprijs voor iedere maand te rekenen vanaf 1 oktober 2019 tot en met de maand waarin [gedaagde] het gehuurde heeft ontruimd,
veroordeelt [gedaagde] in de kosten van de procedure aan de zijde van [eiser] gevallen en aan die zijde tot op heden begroot op € 819,57,
verklaart dit vonnis uitvoerbaar bij voorraad,
wijst het meer of anders gevorderde af.
Dit vonnis is gewezen door mr. R.P.J. Quaedackers en in het openbaar uitgesproken.
NIv
"
ECLI_NL_RBLIM_2019_7137.xml|False|"Rechthebbenden verzoeken binnen een maand na intrekking van het eerdere wijzigingsverzoek opnieuw om wijziging bewindvoerder. Het verzoek wordt afgewezen wegens het ontbreken van gewichtige redenen.
Team Toezicht
Zittingsplaats Maastricht
Zaaknummers: 7830956 BM VERZ 19-2468 en 7830971 BM VERZ 19-2469
BM-nummers: 388123 en 388124
Uitspraakdatum: 1 augustus 2019
op het verzoek van:
geboren te [geboorteplaats 1] op [geboortedatum 1] 1952
en

geboren te [geboorteplaats 2] op [geboortedatum 2] 1946
beiden wonende te [woonplaats] , [adres]
hierna:
De kantonrechter heeft kennisgenomen van:
- het verzoekschrift, ingekomen op 12 juni 2019
- een reactie van de huidige bewindvoerder, ingekomen op 25 juni 2019
- reacties van verzoekers, ingekomen op 22 en 25 juli 2019.
De kantonrechter heeft vervolgens bepaald dat het verzoek
Bij beschikkingen van 29 augustus 2018 zijn onder bewind gesteld de goederen die (zullen) toebehoren aan de rechthebbenden.
Thans is de bewindvoerder:
[bewindvoerder] h.o.d.n. [handelsnaam]
[postbus]
[vestigingsplaats] .
Het verzoek strekt tot ontslag van de bewindvoerder en gelijktijdige benoeming van een opvolgend bewindvoerder.
Het gaat om de beoordeling van het verzoek van 12 juni 2019. Rechthebbenden wilden, kort gezegd, een andere bewindvoerder.
Dat was niet het eerste verzoek om een andere bewindvoerder.
Op 29 maart 2019 was namelijk ook al zo’n verzoek van rechthebbenden ontvangen. In dat verzoek klaagden rechthebbenden er toen over dat de bewindvoerder nooit de telefoon aannam als zij hem belden en dat hij ook nooit terugbelde als rechthebbenden hem iets vroegen.
Op die klacht heeft de bewindvoerder toen uitvoerig gereageerd, bij brief van 12 april 2019. De bewindvoerder schreef onder andere:
- “
-
-
Tijdens de zitting van 16 mei 2019 hebben rechthebbenden toen hun verzoek om een andere bewindvoerder, bij de kantonrechter ingetrokken. Over de bewindvoerder zeiden ze letterlijk
Op 11 juni 2019 komt bij de griffie een nieuw verzoek binnen om een andere bewindvoerder te benoemen. Rechthebbende schreven:
- “
De bewindvoerder heeft daarop nog gereageerd bij brief van 20 juni 2019 en gaf aan dat er sinds de intrekking van het vorige verzoek nog geen maand is verstreken en verwees naar zijn eerdere verweerschrift.
Wat vindt de kantonrechter?
In de wet staat dat er gewichtige (= heel goede, belangrijke) redenen moeten zijn om de bewindvoerder te ontslaan.
Zulke goede, belangrijke redenen hebben rechthebbende in hun verzoek van 11 juni 2019 niet gegeven.
Zij hebben in dat verzoek - nota bene nog geen vier weken na de zitting tijdens welke zij zeiden dat zij de bewindvoerder “eigenlijk best wel een goede knakker vonden” en tijdens welke zitting zij hun verzoek om een andere bewindvoerder introkken - eigenlijk alleen maar de oude, algemene klacht herhaald (“de bewindvoerder belt nooit terug”) zonder concrete, nieuwe voorbeelden te geven van nalatig gedrag van de bewindvoerder in de periode van 16 mei tot 11 juni jl. die alsnog wél de benoeming van een nieuwe bewindvoerder zouden kunnen rechtvaardigen.
In de laatste brieven van 22 en 25 juli 2019 worden zulke “gewichtige redenen” ook niet gegeven.
Daarom vindt de kantonrechter het niet nodig om, voordat hij zal beslissen, nu eerst weer een zitting te plannen, tijdens welke zitting rechthebbenden dan opnieuw hun zegje kunnen komen doen. De kantonrechter zal het nieuwe verzoek nu direct en zonder zitting afwijzen.
Verzoekers moeten zich goed realiseren dat zij als “veel-klagers” de schijn tegen hebben en dat de kantonrechter dus ook in de toekomst niet meer om elk wissewasje een zitting zal plannen, om rechthebbenden aan te horen. Klachten die op niets (nieuws) zijn gebaseerd, zullen direct worden afgewezen.
Concrete (!) nieuwe (!) klachten kunnen natuurlijk wél worden ingediend en die zal de kantonrechter dan natuurlijk serieus nemen, zoals dat hoort.
De kantonrechter wijst het verzoek af.
Deze beschikking is gegeven door mr. P. Hoekstra, kantonrechter, en in het openbaar uitgesproken in aanwezigheid van de griffier.
NC
Tegen deze beschikking kan – door tussenkomst van een advocaat - hoger beroep worden ingesteld bij het Gerechtshof te Den Bosch, door de verzoeker en de in de procedure verschenen belanghebbenden binnen drie maanden vanaf de uitspraakdatum en door andere belanghebbenden binnen drie maanden na de betekening van de uitspraak of nadat de beschikking hun op andere wijze bekend is geworden.
"
ECLI_NL_RBMAA_2011_BW8374.xml|False|"Huur Servicekosten; HR-ketel is onroerende zaak en de kosten van de huur van die ketel worden geacht in de huurprijs te zijn verrekend tenzij uitdrukkelijk anders overeengekomen. Beveiligingskosten in beginsel servicekosten indien uitdrukkelijk overeengekomen.
RECHTBANK MAASTRICHT
Sector Kanton
Locatie Maastricht

zaaknr: 404041 CV EXPL 10-5700
Vonnis van
in de zaak
1. [eisende partij in conventie, verwerende partij in reconventie],
2. [eisende partij in conventie, verwerende partij in reconventie],
domicilie hebbend te [woonplaats],wonend/ gevestigd te [woonplaats]
eisende partij in conventie en verwerende partij in reconventie,
verder te noemen: [eisende partij in conventie, verwerende partij in reconventie],
gemachtigde: mr. H.L. Thiescheffer, werkzaam bij Juristwijzer B.V. te Maarssen,
tegen
1. [gedaagde partij in conventie, eisende partij in reconventie],
2. [gedaagde partij in conventie, eisende partij in reconventie],
beiden wonend te [adres],
gedaagde partij in conventie en eisende partij in reconventie,
verder te noemen: [gedaagde partij in conventie, eisende partij in reconventie],
gemachtigde: mr. I.J.L. Daemen, advocaat te Maastricht.
VERLOOP VAN DE PROCEDURE
Door partijen zijn achtereenvolgens de navol¬gende proces¬stukken gewisseld:
-exploot van dagvaarding d.d. 11 november 2010 met vijf (meervoudige) producties;
-conclusie van antwoord in conventie en van eis in reconventie onder overlegging van twee (meervoudige) producties;
-conclusie van repliek in conventie (tevens wijziging van eis) en van antwoord in reconventie (niet ondertekend);
-conclusie van dupliek in conventie en van repliek in reconventie;
-conclusie van dupliek in reconventie.
Daarna is vonnis bepaald, waarvan de uitspraak nader gesteld is op heden.
MOTIVERING
in conventie
[eisende partij in conventie, verwerende partij in reconventie] vordert – bij vonnis uitvoerbaar bij voorraad – “de beslissing van de Huurcommissie van 2 september 2010 te vernietigen” en “voor recht te verklaren” dat de servicekosten over het kalenderjaar 2009 op een bedrag van € 2.573,61 “te stellen” alsmede per 1 juli 2010 de voorschotten servicekosten “te bepalen” op een bedrag van € 237,53 per maand.
Verder vordert [eisende partij in conventie, verwerende partij in reconventie] veroordeling van [gedaagde partij in conventie, eisende partij in reconventie] tot betaling van de kosten van dit geding.
Bij conclusie van repliek heeft [eisende partij in conventie, verwerende partij in reconventie] haar vordering vermeerderd. Zij vordert tevens veroordeling van [gedaagde partij in conventie, eisende partij in reconventie], zulks hoofdelijk, des de één betalende de ander zal zijn bevrijd, tot betaling van een bedrag van € 1.702,95 te vermeerderen met een bedrag van € 237,53 per maand ter zake van servicekosten vanaf 1 april 2011 “tot het januari 2012”.
Tussen partijen staat als enerzijds gesteld en anderzijds niet dan wel onvoldoende gemotiveerd weersproken, mede aan de hand van de niet-betwiste producties, het navolgende vast.
[gedaagde partij in conventie, eisende partij in reconventie] huurt van [eisende partij in conventie, verwerende partij in reconventie] de woonruimte gelegen te [adres] tegen een huurprijs van aanvankelijk € 550,-- per maand en een maandelijks voorschot van € 250,--  op de vergoeding van de door of vanwege verhuurder ten behoeve van huurder te verzorgen leveringen en diensten (gas, water, elektra, belastingen e.d.).
[gedaagde partij in conventie, eisende partij in reconventie] heeft zich op grond van het bepaalde in artikel 7:260 en 7:261 BW tot de Huurcommissie gewend met het verzoek uitspraak te doen over de betalingsverplichting van de huurder met betrekking tot de servicekosten over het jaar 2009. Tevens heeft [gedaagde partij in conventie, eisende partij in reconventie] de Huurcommissie verzocht het voorschotbedrag te bepalen met ingang van 1 juli 2010.
Bij uitspraak van de Huurcommissie van 2 september 2010 is de betalingsverplichting van [gedaagde partij in conventie, eisende partij in reconventie] over het jaar 2009 bepaald op een bedrag van € 1.837,29 en is het voorschotbedrag per 1 juli 2010 op een bedrag van € 155,00 per maand gesteld.
Hoewel in genoemde beslissing door de Huurcommissie het jaartal 2008 genoemd is, moet dit gezien worden als een kennelijke schrijffout. Het aan deze uitspraak voorafgaande voorbereidende onderzoek heeft immers betrekking gehad op servicekosten over het jaar 2009, terwijl ook beide partijen hiervan uitgaan.
[eisende partij in conventie, verwerende partij in reconventie] kan zich met die uitspraak niet verenigen en heeft zich binnen de in artikel 7:262 lid 1 BW genoemde termijn van acht weken nadat een afschrift van die uitspraak verzonden was, tot de kantonrechter gewend met de onderhavige vordering.
[eisende partij in conventie, verwerende partij in reconventie] heeft daartoe gesteld dat de Huurcommissie in haar uitspraak de netwerkkosten van Enexis B.V. niet aangemerkt heeft als servicekosten ( € 140,64).
Verder heeft de Huurcommissie in haar uitspraak de huur van de hoogrendementsketel van de centrale verwarming (verder: Hr-ketel) niet als servicekosten aangemerkt en de kosten van de beveiliging niet meegewogen.
Met betrekking tot de huur van de Hr-ketel heeft [eisende partij in conventie, verwerende partij in reconventie] nog gesteld dat [gedaagde partij in conventie, eisende partij in reconventie] bekend was met het feit dat de badgeiser vervangen zou worden door een Hr-ketel, en dat de prijs daarvan hoger zou uitvallen dan die van de oorspronkelijke badgeiser.
Met betrekking tot de kosten van de beveiliging stelt [eisende partij in conventie, verwerende partij in reconventie] dat zij juist voor het welzijn van [gedaagde partij in conventie, eisende partij in reconventie] een contract gesloten heeft met een beveiligingsbedrijf. [gedaagde partij in conventie, eisende partij in reconventie] weet dat ook haar inboedel beveiligd wordt en dat dit het wooncomfort ten goede komt.
Indien de Huurcommissie met die kosten rekening had gehouden, had het bedrag aan servicekosten over het jaar 2009 volgens [eisende partij in conventie, verwerende partij in reconventie] bepaald moeten worden op een bedrag van € 2.573,61 en het bedrag aan voorschot per 1 juli 2010 op € 237,53 per maand.
[gedaagde partij in conventie, eisende partij in reconventie] heeft verweer gevoerd.
[gedaagde partij in conventie, eisende partij in reconventie] stelt ten aanzien van de netwerkkosten van Enexis B.V. dat de Huurcommissie in haar beslissing van 2 september 2010 uitdrukkelijk bepaald heeft dat die netwerkkosten geen onderdeel uitmaken van het geschil. Die kosten zijn dan ook ongewijzigd door de Huurcommissie meegenomen.
Tegenover de stelling van [eisende partij in conventie, verwerende partij in reconventie] dat de beveiligingskosten en de huur van de Hr-ketel tot de servicekosten gerekend moeten worden, poneert [gedaagde partij in conventie, eisende partij in reconventie] dat partijen bij het aangaan van de huurovereenkomst dan wel op enig ander moment niet mondeling en/of schriftelijk overeengekomen zijn dat de verschuldigde vaste lasten mede bestaan uit de kosten van de beveiliging en van de huur van de Hr-ketel.
Ook blijkt dit niet uit het tussen partijen vigerende huurcontract.
[gedaagde partij in conventie, eisende partij in reconventie] is met de Huurcommissie van mening dat de Hr-ketel en de beveiliging conform de beleidslijnen van de huurcommissie aangemerkt worden als “een onroerend goed” en dat de lasten in dat verband dan ook voor rekening van de verhuurder komen.
Evident is dat de Huurcommissie in haar uitspraak van 2 september 2010 rekening houdt met de door [eisende partij in conventie, verwerende partij in reconventie] betaalde netwerkkosten van Enexis B.V., zodat hierover door de kantonrechter geen beslissing meer genomen hoeft te worden (de kantonrechter sluit zich hierbij aan).
Met [gedaagde partij in conventie, eisende partij in reconventie] en de Huurcommissie is de kantonrechter verder van oordeel dat de Hr-ketel als behorend tot de verhuurde onroerende zaak (door bestemming) aangemerkt dient te worden en dat de kosten van de huur van die ketel omdat zij geacht worden reeds in de huurprijs verdisconteerd te zijn, niet als servicekosten in rekening gebracht mogen worden. Dit is slechts anders indien en voor zover partijen op dat punt andere afspraken gemaakt hebben.
Beveiligingskosten als door [eisende partij in conventie, verwerende partij in reconventie] bedoeld (ter zake  van een abonnement beveiligingsbedrijf) komen in beginsel in aanmerking om tot de servicekosten te behoren, doch of dat in de praktijk ook zo zal zijn hangt ervan af of in concreto duidelijke afspraken gemaakt zijn.
Hoewel [eisende partij in conventie, verwerende partij in reconventie] “mondelinge afspraken” aanroert, heeft hij deze afspraken op geen enkele manier aannemelijk gemaakt of zelfs maar verduidelijkt. Indien het (algemene) bewijsaanbod van [eisende partij in conventie, verwerende partij in reconventie] ook op deze afspraken betrekking heeft, wordt dit bewijsaanbod als volstrekt onvoldoende gepreciseerd gepasseerd. [eisende partij in conventie, verwerende partij in reconventie] heeft immers niet gesteld op welk tijdstip en op welke plaats die afspraken gemaakt zijn alsmede wie bij die afspraken aanwezig geweest zijn. Zij voldoet aldus ten opzichte van het expliciete verweer van [gedaagde partij in conventie, eisende partij in reconventie] noch aan haar gemotiveerde stelplicht noch aan de verplichting het te leveren bewijs op dit aspect toe te spitsen en daarop gerichte bewijsmiddelen aan te duiden.
De kantonrechter zal derhalve de vordering(en) van [eisende partij in conventie, verwerende partij in reconventie] afwijzen, de betalingsverplichting met betrekking tot de servicekosten van [gedaagde partij in conventie, eisende partij in reconventie] vaststellen op een bedrag van € 1.837,29 en het maandelijks door [gedaagde partij in conventie, eisende partij in reconventie] te betalen voorschotbedrag aan servicekosten met ingang van 1 juli 2010 bepalen op € 155,00 per maand. Dit alles met veroordeling van [eisende partij in conventie, verwerende partij in reconventie] tot betaling van de kosten van het geding.
in reconventie
[gedaagde partij in conventie, eisende partij in reconventie] vordert veroordeling van [eisende partij in conventie, verwerende partij in reconventie] - bij vonnis uitvoerbaar bij voorraad - tot betaling van een bedrag van € 1.581,93, althans een zodanig bedrag als de kantonrechter passend acht, te vermeerderen met de wettelijke rente vanaf 11 november 2010 (dag van dagvaarding) tot de dag van algehele voldoening.
[gedaagde partij in conventie, eisende partij in reconventie] heeft daartoe gesteld dat zij op grond van de door de Huurcommissie bepaalde betalingsverplichting over het jaar 2009 nog een bedrag van € 1.162,72 te vorderen heeft. De betalingsverplichting is immers gesteld op € 1.837,29, terwijl zij een bedrag van € 3.000,-- aan [eisende partij in conventie, verwerende partij in reconventie] betaald heeft.
Ook over het jaar 2008 heeft de Huurcommissie de betalingsverplichting gesteld op een bedrag van € 1.730,79. Over dat jaar heeft zij ook een bedrag van € 3.000,-- aan voorschot aan [eisende partij in conventie, verwerende partij in reconventie] betaald, hetgeen impliceert dat zij € 1.269,21 te veel betaald heeft.
Omdat [gedaagde partij in conventie, eisende partij in reconventie] de voorschotbedragen over de maanden juli 2010 tot en met december 2010 niet betaald heeft, mag op haar (tegen)vordering een bedrag van € 850,-- in mindering worden gebracht.
[eisende partij in conventie, verwerende partij in reconventie] stelt daartegenover enkel dat zij niets aan [gedaagde partij in conventie, eisende partij in reconventie] verschuldigd is omdat de servicekosten op een hoger bedrag bepaald dienen te worden dan door [gedaagde partij in conventie, eisende partij in reconventie] gesuggereerd.
Bij haar conclusie van dupliek in reconventie is (de gemachtigde van) [eisende partij in conventie, verwerende partij in reconventie] uitvoerig ingegaan op de stellingen van [gedaagde partij in conventie, eisende partij in reconventie] in conventie. Nu de zaak in conventie geheel uitgeprocedeerd was, kunnen die slotoverwegingen in het geheel niet meer betrokken worden in de oordeelsvorming.
In conventie is de betalingsverplichting met betrekking tot de servicekosten over het jaar 2009 bepaald op een bedrag van € 1.837,29. Voorts staat vast (door [eisende partij in conventie, verwerende partij in reconventie] niet betwist) dat [gedaagde partij in conventie, eisende partij in reconventie] over het jaar 2009 een bedrag van € 3.000,-- aan voorschotten betaald heeft, hetgeen resulteert in een onverschuldigd voldaan bedrag van € 1.162,72.
De betalingsverplichting met betrekking tot de servicekosten over het jaar 2008 bedraagt
€ 1.730,79. Deze betalingsverplichting wordt als vaststaand aangenomen, nu partijen niet hebben gesteld noch anderszins gebleken is dat huurder en/of verhuurder zich tot de kantonrechter gewend hebben om deze betalingsverplichting op een ander bedrag vast te doen stellen.
Verder staat vast (door [eisende partij in conventie, verwerende partij in reconventie] niet betwist) dat [gedaagde partij in conventie, eisende partij in reconventie] over het jaar 2008 een voorschotbedrag betaald heeft van € 3.000,--, hetgeen een onverschuldigde betaling oplevert van een bedrag van € 1.269,21.
[gedaagde partij in conventie, eisende partij in reconventie] heeft zelf gesteld dat zij nog een bedrag van € 850,-- ter zake van servicekosten over het jaar 2010 aan [eisende partij in conventie, verwerende partij in reconventie] verschuldigd is, zodat dit bedrag in mindering gebracht wordt op het toe te wijzen bedrag.
[eisende partij in conventie, verwerende partij in reconventie] wordt derhalve veroordeeld tot betaling van een bedrag van € 1.581,93. De door [gedaagde partij in conventie, eisende partij in reconventie] gevorderde wettelijke rente over dat bedrag is eerst toewijsbaar vanaf de datum van de eis in reconventie (12 januari 2011).
Eerst vanaf deze dag kan het intreden van het verzuim van [eisende partij in conventie, verwerende partij in reconventie] worden aangenomen.
[eisende partij in conventie, verwerende partij in reconventie] dient tevens, als de geheel in  het ongelijk gestelde partij, de kosten van dit geding te dragen.
BESLISSING
in conventie
Wijst de vordering(en) van [eisende partij in conventie, verwerende partij in reconventie] af.
Bepaalt de betalingsverplichting met betrekking tot de servicekosten van [gedaagde partij in conventie, eisende partij in reconventie] betreffende het jaar 2009 op een bedrag van € 1.837,29.
Bepaalt verder het maandelijks door [gedaagde partij in conventie, eisende partij in reconventie] te betalen voorschotbedrag aan servicekosten met ingang van 1 juli 2010 op € 155,00 per maand.
in reconventie
Veroordeelt [eisende partij in conventie, verwerende partij in reconventie] om aan [gedaagde partij in conventie, eisende partij in reconventie] tegen behoorlijk bewijs van kwijting te betalen een bedrag van € 1.581,93, vermeerderd met de wettelijke rente hierover vanaf 12 januari 2011 tot de dag van algehele voldoening.
in conventie en in reconventie
Veroordeelt [eisende partij in conventie, verwerende partij in reconventie] tot betaling van de kosten van het geding aan de zijde van [gedaagde partij in conventie, eisende partij in reconventie] tot heden in totaal begroot op € 600,-- ter zake van salaris van de gemachtigde van [gedaagde partij in conventie, eisende partij in reconventie].
Verklaart dit vonnis tot zover uitvoerbaar bij voorraad.
Wijst het meer of anders gevorderde af.
Dit vonnis is gewezen door mr. H.W.M.A. STAAL, kantonrechter, en is in aanwezigheid van de griffier in het openbaar uitgesproken.
HP
"
ECLI_NL_RBHAA_2005_AU8150.xml|False|"Terechte gedeeltelijke opschorting van huurpenningen na lekkage.
RECHTBANK HAARLEM
Sector kanton
Locatie Haarlem
zaak/rolnr.: 269075/CV EXPL 05-3380
datum uitspraak: 14 december 2005
VONNIS VAN DE KANTONRECHTER
inzake
[eiseres]
te [woonplaats]
eisende partij in conventie
verwerende partij in reconventie
hierna te noemen [eiseres]
gemachtigde C.H. Boeder
tegen
1. [gedaagde 1]
voormalig vennoot van de ontbonden vennootschap onder firma JA-HE Cadeauartikelen
te [woonplaats]
gedaagde partij in conventie
eisende partij in reconventie
hierna te noemen [gedaagde 1]
gemachtigde mr. C.M. Sanders
2. [gedaagde 2]
voormalig vennoot van de ontbonden vennootschap onder firma JA-HE Cadeauartikelen
te [woonplaats]
gedaagde partij in conventie
niet verschenen.
In conventie en in reconventie
De procedure
Voor de loop van het geding verwijst de kantonrechter naar de volgende stuk-ken, waarvan de inhoud als hier ingevoegd is te beschouwen:
-	het door de kantonrechter tussen partijen gewe-zen en op 20 juli 2005 uitgesproken tussenvonnis en de daar-in ge-noemde stukken,
-	de aantekeningen van de griffier van de ingevolge dat vonnis op 9 november 2005 in de gehuurde bedrijfsruimte gehouden comparitie van partijen.
De beoordeling van het geschil
De ruimten waar de lekkage zich heeft voorgedaan zijn tijdens de in de bedrijfsruimte gehouden comparitie door de kantonrechter in aanwezigheid van partijen en hun gemachtigden in ogenschouw genomen. De kantonrechter heeft kunnen constateren dat de lekkage zich niet in de gehele bedrijfsruimte heeft voorgedaan. De kantonrechter schat de ruimte waar wel sprake was van lekkage op één derde deel van de gehele ruimte, welke ruimte door de ernst van de lekkage nauwelijks was te gebruiken. De winkel was wel normaal bruikbaar. Dat [gedaagde 1], zoals hij stelt niet heeft kunnen werken ten gevolge van een val door de waterlast, doet daar niet aan af. De winkel zelf was immers bruikbaar gebleven.
De kantonrechter is op grond van het vorenstaande van oordeel dat [gedaagde 1] gerechtigd was zijn huurbetalingsverplichting voor 33,3 % op te schorten en dat het beroep op partiele ontbinding van de huurovereenkomst in die zin toewijsbaar is. Om die reden dient de huurprijs over de periode van juli 2004 tot en met december 2004 te worden verminderd met 33,3 % van €825,00 per maand. [gedaagde 1] zal daarom in totaal nog 66,6 % van (6 x €825,00) = €3.296,70  moeten voldoen.
[gedaagde 1] is wel buitengerechtelijke incassokosten verschuldigd. Voldoende is gebleken dat buitengerechtelijke werkzaamheden zijn verricht. De kosten worden op basis van het rapport Voorwerk II gematigd tot €483,14.
[gedaagde 1] heeft in reconventie schadevergoeding gevorderd wegens verloren gegane voorraad. Onweersproken is echter dat [gedaagde 1] bekend was met het gebrek van de gehuurde bedrijfsruimte op die plaatsen waar de lekkage zich heeft voorgedaan. Dat [gedaagde 1] desondanks die ruimte heeft gebruikt voor opslag dient onder deze omstandigheden voor zijn rekening en risico te blijven. Dit onderdeel van de vordering van [gedaagde 1] zal daarom worden afgewezen.
[gedaagde 1] heeft gesteld inkomsten te hebben gederfd, nadat hij in het gehuurde is uitgegleden, hetgeen is gekomen doordat de vloer vanwege de lekkage glad was geworden. [gedaagde 1] heeft echter onvoldoende feitelijke gegevens verstrekt waaruit kan worden afgeleid dat hij enkel door de lekkage - en niet door een andere oorzaak – ten val is gekomen. De in reconventie gevorderde schadevergoeding wegens omzetderving zal derhalve bij gebreke van voldoende grondslag worden afgewezen.
De conclusie is dat in conventie een bedrag van €3.779,84 toewijsbaar is. Zowel [gedaagde 1] als de niet verschenen [gedaagde 2] zullen tot betaling van dit bedrag worden veroordeeld.
In reconventie is gelet op het bovenstaande de partiele ontbinding van de huurovereenkomst toewijsbaar, in die zin dat [gedaagde 1] wordt ontheven van zijn huurbetalingsverplichting over de periode juli 2004 tot en met december 2004 tot een bedrag van €1.653,30.
Hetgeen partijen over en weer voor het overige hebben gevorderd wordt afgewezen.
In conventie komen de proceskosten komen voor rekening van [gedaagde 1] en [gedaagde 2] omdat deze voor het grootste deel in het ongelijk worden gesteld; in reconventie komen de proceskosten voor rekening van [eiseres] omdat deze voor het grootste deel in het ongelijk wordt gesteld.
Beslissing
De kantonrechter:
In conventie:
Veroordeelt [gedaagde 1] en [gedaagde 2] om tegen behoorlijk bewijs van kwij-ting aan [eiseres] te betalen €3.779,84 , te ver-meerderen met de wette-lijke rente over dat bedrag vanaf de dag van dagvaarden tot aan de dag der alge-hele voldoening.
Veroordeelt [gedaagde 1] en [gedaagde 2] in de kosten van deze procedure, tot op deze uitspraak aan de zijde van  begroot op €281,93 aan verschotten en €675,00 aan salaris voor de gemachtigde, met bepaling dat de explootkosten worden verhoogd met een percentage dat overeenkomt met het percentage bedoeld in artikel 9, 1e lid van de Wet op de Omzetbelasting 1968.
Verklaart dit vonnis uitvoerbaar bij voor-raad.
Wijst af het meer of anders gevorderde.
In reconventie:
Ontbindt de huurovereenkomst partieel, in die zin dat [gedaagde 1] wordt ontheven van zijn huurbetalingsverplichting over de periode juli 2004 tot en met december 2004 tot een bedrag van €1.653,30;
Veroordeelt [eiseres] in de kosten van deze procedure, tot op deze uitspraak aan de zijde van [gedaagde 1] begroot op €450,00 aan salaris voor de gemachtigde. Het salaris van de gemachtigde moet aan de griffier van de rechtbank Haarlem worden betaald door storting op rekeningnummer 19.23.25.833 t.n.v. MvJ Arrondissement Haarlem onder vermelding van het zaaknummer.
Wijst af het meer of anders gevorderde.
Dit vonnis is gewezen door mr. F.J.P. Veenhof en uitgesproken op de openbare terechtzitting van bovengenoemde datum.
"
ECLI_NL_RBMAA_2007_BA2310.xml|False|"wanbeleid bestuurders onderneming door het opzetten van een valse facturenstroom door curator aannemelijk gemaakt; onderneming in staat van faillissement verklaard; curator spreekt bestuurders aan wegens onbehoorlijk bestuur
RECHTBANK MAASTRICHT
Sector Civiel
Datum uitspraak	: 2 april 2007
Zaaknummer	: 117579 / KG ZA 07-75
De voorzieningenrechter, belast met de behandeling van burgerlijke zaken, heeft het navolgende kort-gedingvonnis gewezen
inzake
Mr. Frederik Willem UDO,
wonende te Maastricht,
in zijn hoedanigheid van curator in het faillissement van de besloten vennootschap met beperkte aansprakelijkheid GLOBAL ENTERPRISES B.V., statutair gevestigd te Maastricht,
eiser in conventie,
verweerder in reconventie,
procureur mr. D.A.J Roomberg;
tegen:
1.	[gedaagde sub 1]],
wonende te [woonplaats],
gedaagde in conventie,
procureur mr. J.M.H. Römkens;
2.	[gedaagde sub 2],
wonende te [woonplaats],
gedaagde in conventie,
procureur mr. J.M.H. Römkens;
3.	[gedaagde sub 3],
wonende te [woonplaats],
gedaagde in conventie,
eiser in reconventie,
procureur mr. J.M.H. Römkens.
1.	Het verloop van de procedure
Eiser in conventie heeft gedaagden in conventie gedagvaard in kort geding. Op de dienende dag, 19 maart 2007, heeft eiser in conventie gesteld en gevorderd overeenkomstig de inhoud van de dagvaarding, waarna hij zijn vordering met verwijzing naar op voorhand toegezonden producties nader heeft doen toelichten.

Gedaagden in conventie hebben verweer gevoerd, daarbij eveneens verwijzend naar op voorhand toegezonden producties. Vervolgens heeft gedaagde sub 3 een eis in reconventie ingesteld.
Verweerder in reconventie heeft tegen de reconventionele vordering verweer gevoerd.
Partijen hebben daarna op elkaars stellingen gereageerd.
Ten slotte hebben partijen om vonnis verzocht. De uitspraak van het vonnis is bepaald op heden.
2.	Het geschil
In conventie
2.1 Op 25 januari 2006 is in staat van faillissement verklaard de besloten vennootschap met beperkte aansprakelijkheid Global Enterprises B.V., statutair gevestigd te Maastricht. Als curator is eiser aangesteld, hierna aangeduid als “de curator”. Gefailleerde exploiteerde sedert 1998 een groothandel in zeer diverse artikelen, zoals huis-, tuin- en keukenartikelen, speelgoed, gereedschappen, elektronica, schoolartikelen, gsm's, kleding en food-artikelen.
2.2 Gedaagden sub 2 en sub 3, ook wel te noemen “[gedaagde sub 2]” resp. “[gedaagde sub 3]” waren statutair bestuurder van gefailleerde. Volgens de curator werd gefailleerde echter niet alleen bestuurd door voornoemde gedaagden, maar feitelijk ook door hun vader, gedaagde sub 1, ook te noemen: “[gedaagde sub 1]] ”, althans was deze (mede-) beleidsbepaler dan wel feitelijk leidinggevende.
2.3 (Onder meer) gedaagden zijn aanvang 2006 op verdenking van belastingfraude aangehouden en enige tijd in verzekering gesteld. Op 22 februari 2006 is door de belastingdienst een fiscaal rapport opgemaakt, waarin is gerelateerd dat door [gedaagde sub 1] van januari 2002 tot en met augustus 2005, in samenwerking met verschillende personen, valse in- en verkoopfacturen alsmede vervoersdocumenten zijn opgemaakt betreffende de levering van goederen aan resp. door gefailleerde. Aan de hand van deze gefingeerde facturen is volgens het rapport door gefailleerde in omvangrijke mate voorbelasting in aftrek gebracht. De schade is gelijk aan de totale correctie, zoals door de belastingdienst vastgesteld op € 1.386.747,-.
2.4 De curator is tegen voormelde achtergrond van mening dat gedaagden aansprakelijk zijn ex artikel 2: 248 BW, alsmede dat de gedaagden sub 2 en 3 hun taak als bestuurder onbehoorlijk vervuld hebben ex artikel 2: 9 BW. Daarnaast is de curator van oordeel dat gedaagden onrechtmatige daden hebben gepleegd door een valse facturenstroom binnen de administratie van gefailleerde op te zetten en te onderhouden. Uit dien hoofde acht de curator zich bevoegd te ageren namens de gezamenlijke schuldeisers, dan wel namens de failliete vennootschap c.q. de boedel der failliete vennootschap.
2.5 De fiscus heeft tot voormeld bedrag een preferente vordering ingediend. Voorts zijn er concurrente crediteuren ten bedrage van vooralsnog € 448.051,85. Het salaris curator wordt tot op heden begroot op € 98.070,48,-. De faillissementsrekening bedraagt thans € 47.891,55, waardoor het tekort € 2.321.602,70 beloopt.
2.6 Bij brieven van 26 en 31 januari 2007 heeft de curator gedaagden voor het gehele tekort aansprakelijk gehouden, wat niet tot enig resultaat heeft geleid. Tevens heeft de curator conservatoir beslag laten leggen tot verhaal van zijn pretense vorderingen op een in eigendom aan [gedaagde sub 3] toebehorende woning, alsmede conservatoir derdenbeslag op de vordering die de verkoper op de kopers van deze woning heeft als ook onder de notarissen die vermoedelijk bij het transport betrokken zullen zijn.
2.7 Tegen voormelde achtergrond heeft de curator gevorderd bij vonnis in kort geding en uitvoerbaar bij voorraad:
primair:
[gedaagde sub 1], [gedaagde sub 3] en [gedaagde sub 2] elk hoofdelijk te veroordelen tot betaling aan de curator van een voorschot op het bedrag van de schulden voor zover deze niet door vereffening met overige baten kunnen worden voldaan van € 1.500.000,-, althans een in goede justitie te bepalen bedrag, te vermeerderen met de wettelijke rente vanaf de dag der dagvaarding tot die der algehele voldoening inzake het faillissement van Global Enterprises;
subsidiair:
[gedaagde sub 1], [gedaagde sub 3] en [gedaagde sub 2] elk hoofdelijk te veroordelen tot betaling van een in goede justitie te bepalen bedrag aan de curator ten titel van een voorschot op het bedrag van de schulden van de vennootschap voor zover deze niet door vereffening van de overige baten kunnen worden voldaan, met als ondergrens het bedrag van € 1.500.000,-, zijnde het bedrag van de totale benadeling van de in het faillissement opgekomen schuldeisers uit hoofde van de door de bestuurders van gefailleerde Global Enterprises gepleegde onrechtmatige daden jegens voornoemde schuldeisers;
tertiair:
[gedaagde sub 3] en [gedaagde sub 2] elk hoofdelijk in bovengenoemd faillissement te veroordelen tot betaling van een in goede justitie te bepalen bedrag aan de curator ten titel van een voorschot op het bedrag van de schulden van de vennootschap voor zover deze niet door vereffening van de overige baten kunnen worden voldaan, met als ondergrens het bedrag van € 1.386.747,- zijnde het bedrag van de totale benadeling van de in het faillissement opgekomen schuldeiser de belastingdienst uit hoofde van de door de bestuurders van gefailleerde Global Enterprises niet in acht genomen norm uit artikel 2: 9 BW jegens voornoemde schuldeiser;
zowel primair als subsidiair als tertiair:
[gedaagde sub 1], [gedaagde sub 3] en [gedaagde sub 2] elk hoofdelijk te veroordelen in de kosten van deze procedure, daaronder mede begrepen de kosten samenhangend met de door de curator ter verhaal van zijn vorderingen gelegde beslagen, welk bedrag vooralsnog wordt begroot op € 1.485,39.
2.8 Gedaagden hebben gemotiveerd verweer gevoerd. Op dat verweer wordt - voor zover van belang - hierna ingegaan.
In reconventie
2.9 Op 16 maart 2007 is de onroerende zaak van [gedaagde sub 3] waarop door de curator conservatoir beslag is gelegd, in eigendom overgedragen. Het beslag rust thans op de gelden die onder de instrumenterend notaris zijn en waarvan, na afrekening, voor [gedaagde sub 3] een bedrag resteert van € 16.506,63. [gedaagde sub 3] wenst € 7.678,48 hiervan te laten doorbetalen aan de door hem in het kader van de verkoop ingeschakelde makelaar. Op grond van - kortweg - de stellingen die in conventie reeds zijn betrokken, heeft [gedaagde sub 3] gesteld dat het gelegde beslag goede grond mist en heeft deze gevorderd bij vonnis, uitvoerbaar bij voorraad:
de curator te bevelen het beslag op voornoemd bedrag van € 16.506,63, dat is geparkeerd op de derdenrekening van notariskantoor De Waal, op te heffen en de notaris, binnen vijf werkdagen na het te wijzen vonnis, mede te delen dat [gedaagde sub 3] over voornoemd bedrag kan beschikken, althans zodanige beslissing te nemen als door de voorzieningen-rechter in goede justitie te bepalen, met veroordeling van de curator in de kosten.
2.10 De curator heeft gemotiveerd verweer gevoerd. Op dat verweer wordt - voor zover van belang - hierna ingegaan.
3.	De beoordeling
In conventie
3.1 Gedaagden hebben de exceptie van onbevoegdheid opgeworpen. Omdat de curator zich “met name (beroept) op de juistheid van de in de dagvaarding genoemde naheffings-aanslagen omzetbelasting”, zou de belastingrechter bij uitsluiting bevoegd zijn. Dit verweer wordt verworpen. Het gaat in deze zaak niet om het beoordelen van de omvang van de materiële belastingschuld van gefailleerde, maar, gezien de vordering en de daaraan ten grondslag gelegde stellingen, om de vraag of gedaagden - onder meer - kennelijk onbe-hoorlijk bestuur kan worden verweten. Van een gebrek aan connexiteit is geen sprake.
3.2 De curator zou voorts in zijn vorderingen niet-ontvankelijk zijn vanwege het ontbreken van machtiging van de rechter-commissaris om deze procedure te voeren. Ook dit door gedaagden voorgedragen verweer treft geen doel. De rechter-commissaris heeft, blijkens een door de curator overgelegde brief van 13 maart 2007, (inmiddels) machtiging verleend, en deze is genoegzaam.
3.3 Gedaagden hebben aangevoerd dat zij niet in staat zijn geweest om zich in voldoende mate te verweren tegen de vorderingen omdat zij geen inzicht hebben in de volledige administratie en bovendien het proces-verbaal van de FIOD pas op 13 maart 2007 is ontvangen. Er zou daarom geen sprake zijn van een eerlijk proces in de zin van artikel 6 EVRM. Dit verweer slaagt niet. De vorderingen van de curator zijn gebaseerd op het rapport van de FIOD en dat is tijdig - dat wil zeggen ten minste 3 werkdagen vóór de zittingsdag - aan gedaagden toegezonden, overeenkomstig het door de rechtbank uitgevaardigde, en op behoorlijke wijze bekendgemaakte procesreglement voor kort geding. Het rapport is zeker niet zodanig uitgebreid, dat kennisneming ervan binnen deze termijn niet wel mogelijk is. De originele administratie is sedert de inval van de FIOD in september 2005 inderdaad niet meer in het bezit van gedaagden, maar, zoals de curator onweersproken heeft gesteld, is deze administratie op verzoek van gedaagden door de FIOD vervolgens weer in kopie aan hen ter beschikking gesteld. Gedaagden zijn, met andere woorden, niet in hun verdediging geschaad. Dat er geen sprake zou zijn van een eerlijk proces, is daarom niet aannemelijk.
3.4 Crediteuren hebben, naar algemeen bekend mag worden verondersteld, belang bij een voortvarende afwikkeling van het faillissement. Aanzuivering van een tekort door de bestuurders / beleidsbepalers / feitelijk leidinggevenden die daarvoor aansprakelijk zijn te houden brengt, mede in het licht van de gerechtvaardigde belangen van de crediteuren, een voldoende spoedeisend belang bij een daartoe strekkende voorziening met zich. Ook in casu gaat dit op. Van enig reëel restitutierisico is niet gebleken. De curator zal, zo heeft hij verzekerd, eventueel van gedaagden te ontvangen gelden onder zich houden en, naar de voorzieningenrechter verder verstaat, voor eventuele terugbetaling aan gedaagden gereed houden, totdat het faillissement wordt afgewikkeld.
3.5 De curator heeft het aan gedaagden gemaakte verwijt met name daarin gezocht, dat zij hun taak als bestuurder / beleidsbepaler / feitelijk leidinggevende kennelijk onbehoorlijk hebben vervuld. Deze stelling heeft hij doen steunen op het rapport van de FIOD van 22 februari 2006. Uit dat rapport, welk een samenvatting is van een rapport van “tussen de 800 tot 1000 pagina’s”, valt af te leiden dat gedaagde [gedaagde sub 1] in de periode van januari 2002 tot en met augustus 2005 in samenwerking met verschillende personen, waaronder de heren [persoon 1] uit [woonplaats persoon1 ] en [persoon 2] uit [woonplaats persoon 2], valse in- en verkoopfacturen alsmede vervoersdocumenten heeft opgemaakt betreffende de levering van goederen aan resp. door gefailleerde. Aan de hand van deze gefingeerde facturen zou door gefailleerde, door middel van haar periodieke aangiften omzetbelasting, in omvangrijke mate voor-belasting in aftrek zijn gebracht. De fraude ging volgens de FIOD - in het kort - als volgt in zijn werk. De medeverdachte in het strafrechtelijk onderzoek, de heer [persoon 1] voornoemd, en de Nederlandse en Belgische bedrijven waarover hij de beschikking had, maakten in opdracht van [gedaagde sub 1] verkoopfacturen op betreffende fictieve levering van goederen aan gefailleerde. Op deze facturen werd een bedrag aan omzetbelasting vermeld, welk bedrag echter niet door de bedrijven van de heer [persoon 1] werd afgedragen, maar wel door gefailleerde als voorbelasting in aftrek werd gebracht. Naast de heer [persoon 1] is ook verdacht de heer [persoon 2] voormeld, die op dezelfde wijze gefailleerde behulpzaam zou zijn geweest. Vervolgens werden door gefailleerde valse verkoopfacturen opgemaakt ter zake van gefingeerde leveringen van goederen op naam van bedrijven in België onder vermelding van 0% omzetbelasting (intra-communautaire leveringen). Over een deel van deze Belgische ondernemingen had de heer [persoon 1] vermoedelijk zeggenschap, dan wel zijn de namen van deze Belgische ondernemingen door de heer [persoon 1] gebruikt, zo relateert de fiscus in haar rapport. Met de valselijk opgemaakte verkoopfacturen werden de eveneens valselijk opgemaakte inkoopfacturen verrekend, of in ieder geval voorgewend dat er inkomsten waren om de inkoopfacturen te betalen. Tussen de bestuurders van gefailleerde en de heren [persoon 1] en [persoon 2] zouden, met andere woorden, afspraken zijn gemaakt over het opzetten van een valse facturenstroom alsmede over de verdeling van de niet door of namens de heren [persoon 1] en [persoon 2] afgedragen, maar wel door gefailleerde in aftrek gebrachte omzetbelasting. Daarbij bestaat volgens het rapport het vermoeden dat het grootste deel van de omzetbelasting aan gefailleerde verbleef en aan de heren [persoon 1] en [persoon 2] slechts een beperkte vergoeding voor hun “diensten” werd betaald. Correctie van de door gefailleerde gedane aangiften resp. naheffing leidt tot een vordering van de fiscus van € 1.386.747,-.
3.6 Gedaagden hebben zich tegen deze lezing gekant. Het rapport van de FIOD berust volgens gedaagden op “een opeenstapeling van vermoedens”. Voor de vraag of en welke naheffingsaanslag aan gefailleerde kan worden opgelegd, is van belang of de op de facturen vermelde omzetbelasting betreffende de levering van goederen aan gefailleerde en de op de facturen vermelde omzetbelasting betreffende de levering van goederen door gefailleerde, correct op de facturen is vermeld. Voor de vraag of gefailleerde omzetbelasting betreffende de door haar geleverde goederen in aftrek mag brengen, is niet relevant of de leverancier die omzetbelasting aan de belastingdienst afdraagt. Voor de vraag of gefailleerde goederen aan in België gevestigde ondernemingen onder 0 % omzetbelasting mag leveren is niet van belang of die onderneming ter zake van die levering aangifte in België doet. De naheffingsaanslagen die ter zake aan gefailleerde zijn opgelegd, zijn ten onrechte opgelegd. Voor zover er al naheffingsaanslagen kunnen worden opgelegd, moeten die aan de betref-fende leveranciers en/of afnemers van gefailleerde worden opgelegd. Gedaagden bestrijden voorts dat zij ermee bekend waren dat de in het fiscaal rapport genoemde leveranciers van gefailleerde en/of afnemers van hun verplichtingen ter zake van de omzetbelasting niet zouden nakomen. Uit een en ander blijkt dat gedaagden bestrijden dat gefailleerde zich van vervalste facturen heeft bediend. [gedaagde sub 2] en [gedaagde sub 3] wisten hoe dan ook van niets. Betwist wordt dat gefailleerde haar boekhoud- en administratie-verplichtingen heeft geschonden en dat gedaagden hun taak als bestuurder kennelijk onbehoorlijk hebben vervuld. De administratie van gefailleerde is perfect in orde. Het faillissement van gefailleerde is veroorzaakt door omstandigheden ter zake waarvan het bestuur van gefailleerde geen verwijt kan worden gemaakt, namelijk de onjuiste beoordeling door de belastingdienst van de vraag of en door wie ter zake van voornoemde leveringen naheffingsaanslagen omzetbelasting kunnen worden opgelegd.
3.7 Overwogen wordt als volgt. Het meergenoemde fiscaal rapport is een door ambtenaren van de FIOD op ambtseed opgemaakt proces-verbaal. Aan een document met deze status wordt rechtens niet licht getild. Dat ligt slechts anders wanneer het stuk in kwestie luce clarius van goede grond is gespeend, maar zo’n situatie doet zich hier niet voor. In het rapport is over een periode van januari 2002 tot en met augustus 2005 een achttal ongerijmde transacties van gefailleerde nader onder de loep genomen. De FIOD heeft, zo is gerelateerd, aan de hand van in- en verkoopfacturen alsmede bijbehorende of juist ontbrekende vervoers-documenten, rapporten van Dun & Bradstreet, rechtshulpverzoeken, de geautomatiseerde systemen van de belastingdienst en door getuigen en verdachten afgelegde verklaringen, de goederen- en geldstromen binnen de onderneming van gefailleerde in kaart gebracht. Op basis van dat onderzoek, mede in het licht van de door de heer [persoon 1] afgelegde bekentenissen die, zo stelt de voorzieningenrechter vast, aan duidelijkheid niets te wensen overlaten, kan voorshands voldoende aannemelijk worden geacht dat de in- en verkoopadministratie van gefailleerde inderdaad zijn vervalst. Op die onregelmatige wijze zijn voor omvangrijke bedragen omzetbelasting van de belastingdienst teruggevorderd. Wat door gedaagden verder wordt uitgedragen, heeft een hoog abstractiegehalte. Het door gedaagden voorgedragen exposé is in algemene bewoordingen gesteld en is niet of nauwelijks op de door de curator concreet genoemde kwesties toegesneden. Een poging om de zwartepiet door te schuiven naar de heren [persoon 1] en [persoon 2], is tot mislukken gedoemd. Dat [gedaagde sub 1] met de bedenkelijke activiteiten van deze personen niets van doen heeft gehad, zoals tamelijk apodictisch wordt betoogd, is tegen de achtergrond van de op minutieus onderzoek steunende bevindingen van de FIOD immers voorshands niet erg aannemelijk. En of de leverancier in kwestie de omzetbelasting aan de belastingdienst heeft afgedragen is niet zonder meer irrelevant; het kan, afhankelijk van andere factoren weliswaar, een aanwijzing zijn dat er iets onoorbaars aan de hand is en kan mede als (steun-)bewijs daarvoor dienen. Dat geldt ook voor de vraag of de in België gevestigde ondernemingen van desbetreffende leveringen aangifte hebben gedaan en als zodanig voor de omzetbelasting staan geregistreerd. Wat hiervan zij, des Pudels Kern is in ieder geval, en gedaagden zien dit geheel over het hoofd, dat de FIOD in de onderzochte gevallen aan de hand van verklaringen van getuigen en verdachten alsmede onderzoek van documenten heeft vastgesteld, althans het sterke vermoeden tot uitdrukking heeft gebracht, dat met betrekking tot de door gedaagden bedoelde facturen in het geheel geen goederenstroom heeft plaatsgevonden. Dit kan bezwaarlijk tot een andere conclusie leiden dan dat men zich van een schijnconstructie heeft bediend, die op touw is gezet om misbruik te maken van het meergenoemde nultarief ten aanzien van omzetbelasting nopens intra-communautaire transacties. Men kan dit ook anders formuleren: de fiscus is stelselmatig om de tuin geleid. Het structureel vervalsen van de administratie over een periode van jaren op de onderhavige schaal, zoals aannemelijk is, dwingt tot de conclusie dat sprake is geweest van een doordachte handelwijze, die de benadeling van crediteuren in het algemeen of de ernstige benadeling van bepaalde crediteuren (in dit geval met name de fiscus) ten gevolge heeft gehad. Het is niet te vermetel om aan deze weinig verkwikkelijke gang van zaken de gevolgtrekking te verbinden dat sprake is geweest van kennelijk onbehoorlijk bestuur in de zin van artikel 2: 248 lid 1 BW. Geen redelijk denkend bestuurder zou, naar het oordeel van de voorzieningenrechter, onder dezelfde omstandigheden op deze wijze hebben gehandeld. Aannemelijk is ook, dat dit wanbeleid een belangrijke oorzaak van het faillissement van Global Enterprises is. Dat andere, externe omstandigheden aan het faillissement ten grondslag zouden liggen, blijkt uit niets en is welbeschouwd ook niet door gedaagden gesteld. De opgelegde naheffings-aanslagen zelf vormen zulk een omstandigheid in ieder geval niet. Dat neemt niet weg dat niet ondenkbaar is dat, als gedaagden aan de hand van alle relevante bescheiden hun visie op de zaak hebben kunnen geven, een of meer van de naheffingsaanslagen die aan gefailleerde zijn opgelegd uiteindelijk door de belastingrechter zal of zullen worden vernietigd, althans gematigd. Gedaagden hebben daar begrijpelijkerwijs aandacht voor gevraagd. En ofschoon een inhoudelijke discussie zich over dit thema niet heeft ontsponnen, dient waar het aankomt op de beoordeling van geldvorderingen in kort geding een voorzichtige koers gevaren te worden. Dat de procedures bij de belastingrechter de vordering van de fiscus zodanig zullen terugbrengen dat zij het totale tekort in het faillissement, dat thans, naar tussen partijen in confesso is, € 2.321.602,70 beloopt, onder het bedrag van € 1.500.000,- zal doen uitkomen moet, zonder concrete nadere toelichting, die ontbreekt, echter weinig aannemelijk worden geacht. [gedaagde sub 1], waarvan onbestreden is gebleven dat hij degene was die in werkelijkheid aan het roer van de onderneming van gefailleerde heeft gestaan, kan bij deze stand van zaken met vrucht tot betaling van voormeld bedrag (€ 1.500.000,-) worden aangesproken. Eender moet worden geoordeeld ten aanzien van zijn zonen, de statutair bestuurders [gedaagde sub 3] en [gedaagde sub 2]. Weliswaar zijn er weinig tot geen concrete aantijgingen aan hun adres gericht, dat neemt niet weg dat zij voor het beleid van [gedaagde sub 1] mede aansprakelijk te houden zijn. Dat zou alleen anders zijn indien zij aannemelijk zouden maken dat het wanbeleid niet aan hen te wijten is en dat zij niet nalatig zijn geweest in het treffen van maatregelen om de gevolgen daarvan af te wenden. Bijvoorbeeld is een bestuurder die zijn stem onthoudt aan besluitvorming, die kennelijk onbehoorlijke taakvervulling impliceert en vervolgens door af te treden zijn verdere medewerking aan die taakvervulling onthoudt, voldoende van aansprakelijkheid gevrijwaard. Heeft de besluitvorming of hebben de bedoelde handelingen zich buiten hem om voltrokken, dan zal hij hebben aan te tonen, dat noch bij de uitoefening van de eigen taak noch in het overleg tussen de bestuurders, noch uit de informatie die hij als bestuurder behoorde te krijgen (of juist uit het uitblijven van die informatie) bij hem het vermoeden kon rijzen, dat een medebestuurder zich schuldig maakte aan kennelijk onbehoorlijke vervulling van zijn taak. Individuele bestuurders mogen dus nimmer achterover leunen. In casu vertolken [gedaagde sub 3] en [gedaagde sub 2] het standpunt dat zij als bestuurders van het beleid van [gedaagde sub 1] geheel onkundig zijn geweest, maar die enkele stelling, zo daar al geloof aan kan worden gehecht, wat niet boven redelijke twijfel is verheven, disculpeert hen in het licht van de zo-even geschetste contouren der collectieve verantwoordelijkheid van het bestuur in genen dele. De vordering kan met het oog daarop worden toegewezen, met veroordeling van gedaagden in de proceskosten.
In reconventie
3.8 Gegeven het in conventie overwogene, kan niet gezegd worden dat summierlijk van de ondeugdelijkheid van het door de beslaglegger ingeroepen recht is gebleken, zodat de vordering dient te worden afgewezen, met veroordeling van [gedaagde sub 3] in de kosten.
4.	De beslissing
De voorzieningenrechter:
In conventie
veroordeelt gedaagden elk hoofdelijk tot betaling aan de curator van een voorschot op het bedrag van de schulden in het faillissement van Global Enterprises B.V. voor zover deze niet door vereffening met overige baten kunnen worden voldaan van € 1.500.000,-, te vermeerderen met de wettelijke rente vanaf de dag der dagvaarding tot die der algehele voldoening;
veroordeelt gedaagden elk hoofdelijk in de kosten van deze procedure aan de zijde van de curator gerezen en tot aan deze uitspraak begroot op € 4.732,- vast recht, € 816,- salaris procureur, € 70,85 explootkosten en € 1.485,39 beslagkosten;
verklaart dit vonnis uitvoerbaar bij voorraad;
In reconventie
weigert de gevraagde voorziening;
veroordeelt [gedaagde sub 3] in de proceskosten tot aan dit vonnis gerezen en aan de zijde van de curator begroot op nihil.
Dit vonnis is gewezen door mr. Bergmans, voorzieningenrechter, en in het openbaar uitgesproken in tegenwoordigheid van de griffier.
RQ
"
ECLI_NL_RBARN_2012_BY7828.xml|False|"Geldvordering; voor toewijzing van het eerste deel daarvan is onvoldoende gesteld; voor toewijzing van de overige delen is eiseres opgedragen te bewijzen dat er sprake was van een overeenkomst van geldlening respectievelijk een overeenkomst tot vergoeding helft facturen.
Vonnis
RECHTBANK ARNHEM
Sector civiel recht
zaaknummer / rolnummer: 228322 / HA ZA 12-235
Vonnis van 5 december 2012
in de zaak van
de besloten vennootschap met beperkte aansprakelijkheid
MACON NEDERLAND B.V.,
gevestigd te Wijchen,
eiseres in conventie,
verweerster in reconventie,
advocaat mr. S.J.B. Drijber te Velp,
tegen
[gedaagde]
gedaagde in conventie,
eiser in reconventie,
advocaat mr. P.W.H.M. Dijkmans te Bladel.
Partijen zullen hierna Macon en [gedaagde] genoemd worden.

1.	De procedure
1.1.	Het verloop van de procedure blijkt uit:
-	het tussenvonnis van 18 juli 2012
-	het proces-verbaal van comparitie van 18 oktober 2012.
1.2.	Ten slotte is vonnis bepaald.
2.	De feiten
2.1.	Macon is een onderneming die zich onder meer met beleggingen van gelden en het investeren in ondernemingen bezig houdt. De heer [betrokkene] (verder: [betrokkene]) is in het verleden bestuurder geweest van Macon. [betrokkene] is nog steeds bestuurder van de Stichting Administratiekantoor Macon Nederland, welke stichting enig aandeelhouder is van Macon.
2.2.	[betrokkene] is bevriend geweest met [gedaagde]. [betrokkene] en [gedaagde] hebben gesproken over gezamenlijke investering in een Amerikaans bedrijf dat een medisch apparaat aan het ontwikkelen was. Het betreft iTech Medical Inc. (iTech), gevestigd te Delaware, Verenigde Staten. [betrokkene] en [gedaagde] hebben afgesproken dat zij de kosten die gemaakt moesten worden in het kader van hun gezamenlijke participatie in iTech gezamenlijk zouden dragen.
2.3.	Op 4 december 2009 is door iTech en [betrokkene] en [gedaagde] een Letter of Intent (LOI) getekend voor investeringen in iTech voor een bedrag van USD 3.200.000,--. Op grond van deze LOI is op 19 maart 2010 een Stock Purchase Agreement (SPA) getekend, in welke SPA is vastgelegd dat de investeringen in iTech verlopen via een Cypriotische vennootschap, Revox Ventures Ltd genaamd (verder: Revox). De SPA is voor iTech getekend door [A], CEO, en voor Revox door [B] namens Rougemont Services Ltd, Director. In deze SPA is vastgelegd dat Revox gespreid over een aantal maanden pakketten aandelen iTech zou kopen. Het betreft 6 miljoen aandelen voor USD 2.200.000,-- in de fasen 1-A en B met een optie voor nog eens 2 miljoen aandelen voor USD 1.000.000,-- in fase 2.
2.4.	[betrokkene] en [gedaagde] hebben, ervan uitgaande dat zij ieder voor 50% aandeelhouder zijn van Revox, toegezegd dat zij beiden de helft van de maandelijkse termijnen zullen financieren.
[betrokkene] en [gedaagde] hebben beiden gelden gefourneerd aan Revox voor de maandelijkse aankoop van aandelen iTech. [betrokkene] heeft dat gedaan via Macon. Macon heeft in de periode van april 2010 tot en met december 2010 gelden gefourneerd aan Revox tot in totaal minimaal € 1.090.377,91 (dit is bedrag dat Macon noemt, [gedaagde] noemt een hoger bedrag). [gedaagde] heeft minder betaald en heeft slechts tot en met de maand september 2010 gelden gefourneerd, omdat iTech in september 2010 de SPA heeft ontbonden. Volgens Macon heeft [gedaagde] € 583.557,50 geïnvesteerd in Revox, volgens [gedaagde] zelf heeft hij slechts € 456.314,50 betaald aan Revox, omdat hij de eerste twee termijnen van in totaal € 127.243,-- voor [betrokkene] zou hebben gestort.
2.5.	[betrokkene] en [gedaagde] blijken geen van tweeën aandeelhouder en/of bestuurder van Revox te zijn. De aandelen in Revox worden gehouden door twee Zwitserse vennootschappen. In geschil is wie de aandeelhouders zijn van deze vennootschappen en niet bekend, althans niet duidelijk, is wie de bestuurders zijn van die vennootschappen. Voorts blijkt uit de processtukken niet wie de bestuurder(s) van Revox is of zijn.
2.6.	Macon heeft op 7 april 2010 een bedrag van € 109.596,25 overgemaakt aan [gedaagde]. Op het desbetreffende bankafschrift staat als omschrijving ‘overboeking lening’.
2.7.	Macon heeft declaraties betaald van een advocatenkantoor (De Mul Zegger Advocaten) en een accountantskantoor (BDO) voor werkzaamheden inzake de oprichting en verdere administratie van Revox.
2.8.	Macon heeft met verlof van de voorzieningenrechter te ’s-Hertogenbosch op 11 januari 2012 ten laste van [gedaagde] conservatoir beslag laten leggen op onroerende zaken te Valkenswaard, op de aandelen van [gedaagde] in Valk Expresse Holding B.V. en op de vorderingen en roerende zaken die Valk Expresse Holding B.V. ten behoeve van [gedaagde] onder zich heeft of krijgt. Voorts heeft Macon krachtens dat verlof op 26 januari 2012 conservatoir beslag laten leggen op twee auto’s van [gedaagde].
3.	Het geschil
in conventie
3.1.	Macon vordert na vermindering van eis ter comparitie   samengevat - veroordeling van [gedaagde] tot betaling van een bedrag van € 378.366,85. Dit bedrag is opgebouwd uit een bedrag van (i) € 253.410,20 inzake ‘het tekort in Revox’, (ii) een bedrag van € 100.825,90 als restant van de lening, bedoeld bij 2.6, en (iii) een bedrag van € 24.130,75 inzake de adviseurskosten, bedoeld bij 2.7.
Macon vordert vergoeding van de wettelijke handelsrente over deze bedragen en veroordeling van [gedaagde] in de kosten van deze procedure, waaronder de beslagkosten, inclusief nakosten en rente. Verder vordert Macon veroordeling van [gedaagde] in de gemaakte buitengerechtelijke incassokosten, te bepalen op € 4.165,00.
Ten slotte verzoekt Macon het vonnis te waarmerken als Europese executoriale titel.
3.2.	Het ‘tekort in Revox’ (bedrag sub (i)) berekent Macon door uit te gaan van een totale investering door Revox in iTech van een bedrag van € 1.673.395,41. Macon stelt dat dit bedrag op grond van hun beider 50%-belang door [gedaagde] en Macon ieder voor de helft had moeten worden ingebracht. Zij hadden derhalve ieder € 836.967,71 ter beschikking dienen te stellen, terwijl Macon € 1.090.377,91 heeft betaald en [gedaagde] slechts € 583,557,50 heeft geïnvesteerd. Macon stelt dat zij derhalve een bedrag van € 1.090.377,91 - € 836.967,71 = € 253.410,20 ten behoeve van [gedaagde] heeft betaald.
Op de lening van € 109.596,25 (vordering sub (ii)) kunnen volgens Macon verschillende kleine betalingen worden gemuteerd.
De adviseurskosten (vordering sub (iii)) stelt Macon op € 48.261,50 in totaal. Daarvan dient [gedaagde] volgens Macon de helft te vergoeden.
3.3.	[gedaagde] voert verweer.
3.4.	Op de stellingen van partijen wordt hierna, voor zover van belang, nader ingegaan.
in reconventie
3.5.	[gedaagde] vordert   samengevat en zakelijk weergegeven - veroordeling van Macon:
1) tot betaling van € 35.866,22 ten titel van schadevergoeding, vermeerderd met rente en onder aftrek van het in conventie en in reconventie op basis van het liquidatietarief toe te wijzen bedrag aan salaris advocaat;
2) tot opheffing van de beslagen op straffe van een dwangsom van € 10.000,00 per dag;
3) primair: om in haar hoedanigheid van bestuurder/grootaandeelhouder van Revox ervoor te zorgen dat door Revox € 77.273,50 aan [gedaagde] wordt terugbetaald en aan [gedaagde] of een door hem aan te wijzen vennootschap 1.906.667 aandelen iTech worden geleverd;
subsidiair: om in haar hoedanigheid van bestuurder/grootaandeelhouder van Revox ervoor te zorgen dat door Revox aan [gedaagde] of een door hem aan te wijzen vennootschap 2.161.000 aandelen iTech worden geleverd;
meer subsidiair om 50% van de aandelen Revox aan [gedaagde] of een door hem aan te wijzen vennootschap te leveren, zelf ontslag te nemen als bestuurder van Revox en de noodzakelijke medewerking te verlenen aan benoeming van [gedaagde] tot bestuurder van Revox,
een en ander eveneens op straffe van een dwangsom van € 10.000,00 per dag;
4) in de kosten van de procedure, met rente.
3.6.	De vordering sub 1) betreft tot en met juni 2012 gemaakte advocatenkosten in het kader van deze procedure. [gedaagde] maakt aanspraak op volledige vergoeding van deze kosten, omdat Macon hem in rechte betrokken zou hebben op basis van aantoonbaar gefingeerde claims met gebruikmaking van vervalste stukken. [gedaagde] stelt dat dit onrechtmatig is.
Aan de vordering sub 2) legt [gedaagde] ten grondslag dat de gelegde beslagen evident ondeugdelijk zijn.
Met zijn vordering sub 3) beoogt [gedaagde] de aandelen iTech te verkrijgen waarvoor hij heeft betaald, danwel zeggenschap te krijgen over Revox.
3.7.	Macon voert verweer.
3.8.	Op de stellingen van partijen wordt hierna, voor zover van belang, nader ingegaan.
4.	De beoordeling
in conventie en in reconventie
4.1.	Macon is gevestigd in Nederland en [gedaagde] woont in België. De zaak heeft dus een internationaal karakter. [gedaagde] is in het geding verschenen en heeft de bevoegdheid van de rechtbank niet betwist. De rechtbank ontleent haar rechtsmacht mitsdien reeds aan de stilzwijgende aanvaarding van bevoegdheid van artikel 24 van de EEX-Verordening.
in conventie voorts
4.2.	De vordering tot vergoeding van het ‘tekort in Revox’ (de vordering sub (i)) ziet op het gelijk trekken van beider betalingen aan Revox ten behoeve van de aankoop van aandelen iTech. Uit het door Macon overgelegde overzicht van betalingen door Macon en door [gedaagde] (productie 17) leidt de rechtbank af dat het verschil tussen beider investeringen geheel of grotendeels is ontstaan doordat Macon na de ontbinding van de SPA door iTech in september 2010 nog een aantal maanden is doorgegaan met betaling van aanzienlijke bedragen aan Revox.
4.3.	In haar dagvaarding lijkt Macon haar vordering tot vergoeding van dit verschil te baseren op de stelling dat [gedaagde] een 50% belang heeft in Revox en dat [gedaagde] daarom de helft had moeten betalen van het bedrag dat door Revox is betaald ter verkrijging van de op grond van de SPA gekochte aandelen iTech.
4.4.	Deze grondslag is ondeugdelijk. Nog daargelaten dat op basis van de voorliggende stukken niet zonder meer kan worden aangenomen dat enkel een mogelijk aandeelhouderschap in die Cypriotische vennootschap een deugdelijke rechtsgrond zou opleveren om [gedaagde] te verplichten om aan die vennootschap gelden ter beschikking te stellen ter verwerving van aandelen in een andere vennootschap (de statuten van Revox zijn niet overgelegd, evenmin als een aandeelhoudersovereenkomst binnen en met Revox), geldt het volgende.
4.5.	In de eerste plaats zou dit dan een vordering opleveren die door Revox moet worden ingesteld en die zonder rechtsgeldige overdracht, waaromtrent niets is gesteld, niet toekomt aan Macon (noch aan [betrokkene]). In de tweede plaats is ter comparitie komen vast te staan dat [gedaagde] helemaal geen aandeelhouder is of is geweest van Revox. Het is niet duidelijk wie dan wel de aandeelhouder(s) en bestuurder(s) is of zijn (een uittreksel uit het desbetreffende register is niet overgelegd), maar Macon heeft zelf, naar aanleiding van het desbetreffende verweer van [gedaagde], gesteld dat [gedaagde] slechts indirect aandeelhouder is via een Zwitserse vennootschap. Dit laatste is door [gedaagde] betwist. [gedaagde] stelt dat hij geen enkel belang heeft in enige vennootschap in Zwitserland en dat hij geen direct en ook geen indirect aandeelhouder is van Revox. Hoe dit verder ligt, zal de rechtbank in het midden laten, omdat, ook al zou [gedaagde] aandeelhouder zijn van een vennootschap die aandeelhouder is van Revox, de hier ingestelde geldvordering op de hier gebezigde grondslag in elk geval, behoudens niet aan de orde gebrachte bijzondere omstandigheden, moet worden ingesteld niet tegen [gedaagde] persoonlijk, maar tegen die houdstervennootschap waarvan hij aandeelhouder en mogelijk ook bestuurder zou zijn.
4.6.	In de dagvaarding van Macon is met enige welwillendheid ook een andere grondslag voor de vordering te lezen, te weten zaakwaarneming, ongerechtvaardigde verrijking of bevoorschotting c.q. lening. Macon stelt immers dat zij haar excedent heeft betaald ‘ten behoeve van [gedaagde]’.
Voor zaakwaarneming heeft Macon echter onvoldoende gesteld. In het bijzonder heeft zij niet gesteld dat zij hetgeen zij meer aan Revox heeft betaald dan [gedaagde] (de betalingen vanaf september 2010) ‘willens en wetens’ ten behoeve van [gedaagde] heeft betaald. Dit is een vereiste om zaakwaarneming als bedoeld in artikel 6:198 BW aan te kunnen nemen.
Ongerechtvaardigde verrijking valt af, omdat onvoldoende is gesteld om aan te kunnen nemen dat [gedaagde] daadwerkelijk is verrijkt. Hij heeft immers van Revox geen aandelen iTech geleverd gekregen.
Voor bevoorschotting of lening zal, om terugbetaling te kunnen vorderen, minst genomen gesteld en bij betwisting bewezen moeten worden dat dit berust op een overeenkomst tussen partijen. Dit is niet gesteld, zodat aan bewijslevering niet wordt toegekomen.
Macon heeft ter comparitie wel nog gesteld dat Macon met [gedaagde] is overeengekomen dat [gedaagde] de helft van de middelen zou fourneren via Revox, maar dit levert geen vorderingsrecht op voor Macon, omdat dit in redelijkheid niet anders kan worden beschouwd dan als een derdenbeding als bedoeld in artikel 6:253 BW e.v. Dit beding is blijkbaar door Revox aanvaard (zij heeft immers tot in september 2010 betalingen van [gedaagde] in ontvangst genomen) en Macon heeft onvoldoende gesteld om aan te kunnen nemen dat zij als stipulator in plaats van Revox nakoming kan vorderen van de verbintenis tot betaling van de daarop volgende maandtermijnen. In het bijzonder heeft Macon ook niet gesteld dat tussen haar en [gedaagde] is overeengekomen dat Macon, indien zij meer dan [gedaagde] zou betalen aan Revox, voor de helft van dit meerdere een eigen vorderingsrecht op [gedaagde] zou krijgen.
4.7.	De slotsom is dat de geldvordering sub (i) moet worden afgewezen.
4.8.	De geldvordering sub (ii) is gebaseerd op een gestelde overeenkomst van geldlening. Macon verwijst naar haar omschrijving bij de overmaking van het bedrag van € 109.596,25 op 7 april 2010. [gedaagde] heeft echter gemotiveerd betwist dat dit een geldlening betrof. [gedaagde] heeft gesteld dat Macon de omschrijving ‘lening’ heeft gehanteerd om fiscale redenen. [gedaagde] stelt dat het geen lening was, maar dat de overmaking voor een gedeelte van € 67.952,50 betrekking had op de helft van de maandtermijn van de maand april 2010 voor de aankoop van 680.000 aandelen iTech, welk bedrag hij op 8 april 2010 heeft doorbetaald aan Revox, en dat het restant van € 41.643,75 de helft was van een door [gedaagde] voordien, in januari 2010 vooruitlopend op de SPA, rechtstreeks aan iTech vooruitbetaald bedrag, waarvoor [gedaagde] rechtstreeks van iTech 500.000 aandelen heeft gekregen. [gedaagde] stelt dat [betrokkene] met hem is overeengekomen dat [betrokkene] de helft van dit pakket krijgt.
4.9.	Tegenover deze gemotiveerde betwisting zal Macon op grond van de hoofdregel van artikel 150 Rv. moeten bewijzen dat de overmaking van het bedrag van € 109.596,25 op 7 april 2010 berustte op een overeenkomst van geldlening tussen Macon en [gedaagde]. Indien Macon slaagt in dit bewijs, dan kan in de contra-enquête aan de orde komen en zal de rechtbank [gedaagde] in een later stadium zo nodig opdragen om te bewijzen dat de geldlening is afgelost, voor een gedeelte van € 67.952,50 door doorbetaling daarvan aan Revox ten behoeve en met instemming van Macon en voor een gedeelte van € 41.643,75 door verrekening met een vordering op [betrokkene], eveneens met instemming van Macon.
4.10.	Met betrekking tot de geldvordering sub (iii) zal Macon tegenover de gemotiveerde betwisting door [gedaagde] moeten bewijzen 1) dat tussen haar en [gedaagde] (dus niet alleen tussen [betrokkene] en [gedaagde]) is overeengekomen dat [gedaagde] de helft zou vergoeden van de facturen die Macon heeft ontvangen van De Mul Zegger Advocaten en BDO inzake de oprichting en verdere administratie van Revox, alsmede 2) dat ter zake aan haar in totaal een bedrag van € 48.261,50 in rekening is gebracht en door haar is betaald.
4.11.	Wat betreft het eerste bewijsonderdeel, de overeenkomst, overweegt de rechtbank op voorhand dat Macon zich in haar dagvaarding heeft beroepen op een aandeelhoudersovereenkomst van 30 november 2005 inzake de verdeling van de oprichtingskosten van een beheersvennootschap (Newco en niet Revox). Op deze vergadering is volgens de door Macon overgelegde notulen overeengekomen dat [gedaagde] naar evenredigheid zou bijdragen in de kosten van de advocaat en de accountant, die [betrokkene] aan hem zou voorleggen. Macon heeft zich in haar dagvaarding voorts beroepen op een akte van cessie, waarbij [betrokkene] zijn aanspraken uit hoofde van deze afspraak zou hebben gecedeerd aan Macon. Naar aanleiding van het verweer van [gedaagde] inzake de rechtsgeldigheid van die cessie, heeft Macon echter ter comparitie bij akte vermindering van eis uitdrukkelijk niet langer aanspraak gemaakt op haar vorderingen die voortvloeien uit deze aandeelhoudersovereenkomst. Deze overeenkomst en deze cessie kunnen dan (in beginsel) ook niet als titel worden aangevoerd voor de bijdrage in de latere oprichtingskosten van Revox en een betalingsverbintenis ter zake jegens Macon.
4.12.	Wat betreft het tweede bewijsonderdeel, de omvang van de kosten, overweegt de rechtbank op voorhand dat de huidige onderbouwing van de door Macon gestelde omvang ten bedrage van € 48.261,50 ondeugdelijk is. In haar dagvaarding stelt Macon dat het elf facturen betreft en dat zij afschriften daarvan overlegt als productie 20. De rechtbank treft daar evenwel geen elf, maar slechts zes declaraties aan, waarvan één niet aan Macon is gericht, maar aan een zekere Le Maro BVBA. Verder zijn de meeste omschrijvingen van die zes declaraties niet (althans niet zonder nadere toelichting) in verband te brengen met de oprichting en verdere administratie van Revox. Het betreft omschrijvingen als ‘fiscale werkzaamheden 17 november t/m 29 december 2006’ (toen Revox nog niet in beeld was), ‘salarisadministratie en advisering inzake teruggave omzetbelasting 2008’, ‘rechtsbijstand in de periode van september 2003 tot 1 mei 2006’, ‘fiscale advisering inzake oprichting BVBA’s België / emigratie’, ‘aangifte inkomstenbelasting 2009, schenkingen en aangiften schenkingen’ en ‘aankoop woning’.
Verder stelt Macon dat zij bij diezelfde productie de betaalbewijzen overlegt, maar ook die lijken niet compleet te zijn en gedeeltelijk betrekking te hebben op een bankrekening van Le Maro.
4.13.	De rechtbank zal Macon nu dus bewijs opdragen, maar verlangt wel van Macon dat zij tijdig voor een eventueel getuigenverhoor alle declaraties en betaalbewijzen in het geding brengt, waarvan zij vergoeding voor de helft vordert, met concrete en gespecificeerde opgave welke gedeclareerde werkzaamheden in rechtstreeks verband staan met de oprichting en verdere administratie van Revox.
4.14.	In afwachting van het resultaat van de bewijslevering houdt de rechtbank iedere beslissing aan, in het bijzonder ook de beslissingen inzake de gevorderde rente en buitengerechtelijke incassokosten.
in reconventie voorts
4.15.	Waar de rechtbank in dit stadium nog geen beslissing kan nemen over de proceskosten in conventie, geldt dit ook de omvang daarvan. De rechtbank gaat nu dan ook nog niet in op de vordering tot vergoeding van de volledige advocatenkosten voor zover deze het gebruikelijke liquidatietarief overstijgen.
4.16.	Omdat nog geen eindbeslissing kan worden gegeven in conventie, kan ook nog niet worden vastgesteld of en in hoeverre de gelegde beslagen volstrekt ondeugdelijk c.q. vexatoir zijn. Ook op dit punt zal de rechtbank iedere beslissing aanhouden.
4.17.	De onder 3 primair en subsidiair gevorderde veroordeling van Macon in haar hoedanigheid van bestuurder/grootaandeelhouder van Revox tot levering van aandelen iTech en terugbetaling van hetgeen [gedaagde] in zijn visie teveel heeft betaald, wordt aanstonds afgewezen. Ten processe is immers gebleken (Macon heeft dit gesteld en [gedaagde] heeft dit niet weersproken) dat Macon geen aandeelhouder en ook geen bestuurder is van Revox. [gedaagde] zal zijn vordering tot levering van die aandelen en terugbetaling van dat geld moeten instellen tegen Revox. Onder bepaalde voorwaarden, waarbij minst genomen zal moeten komen vast te staan dat Revox ter zake in gebreke is gesteld en weigerachtig blijft - hetgeen in dit geding niet is gesteld of gebleken - kan [gedaagde] die vorderingen mogelijk instellen tegen de bestuurder van Revox, maar dat is Macon dus niet.
4.18.	Voorts kan om dezelfde redenen tegen Macon niet worden toegewezen de meer subsidiaire vordering tot levering van aandelen Revox, ontslagneming als bestuurder en medewerking aan benoeming van [gedaagde] als zodanig. Macon kan geen aandelen leveren die zij niet heeft, geen ontslag nemen uit een functie die zij niet heeft en geen aandeelhoudersbesluit (laten) nemen zonder directe zeggenschap in Revox.
4.19.	Verder zal de rechtbank iedere beslissing aanhouden, ook die met betrekking tot de proceskosten in reconventie.
5.	De beslissing
De rechtbank
in conventie
5.1.	draagt Macon op te bewijzen:
1)	dat de overmaking van het bedrag van € 109.596,25 op 7 april 2010 berustte op een overeenkomst van geldlening tussen Macon en [gedaagde],
2)	dat tussen Macon en [gedaagde] is overeengekomen dat [gedaagde] de helft zou vergoeden van de facturen die Macon heeft ontvangen van De Mul Zegger Advocaten en BDO inzake de oprichting en verdere administratie van Revox, alsmede
3)	dat ter zake aan Macon in totaal een bedrag van € 48.261,50 in rekening is gebracht en door haar is betaald,
5.2.	bepaalt dat de zaak weer op de rol zal komen van 19 december 2012  voor uitlating door Macon of zij bewijs wil leveren door het overleggen van bewijsstukken, door het horen van getuigen en / of door een ander bewijsmiddel,
5.3.	bepaalt dat Macon, indien zij geen bewijs door getuigen wil leveren maar wel bewijsstukken wil overleggen, die stukken direct in het geding moet brengen,
5.4.	bepaalt dat Macon, indien zij getuigen wil laten horen, de getuigen en de verhinderdagen van de partijen en hun advocaten op donderdagen in de maanden januari tot en met maart 2013 direct moet opgeven, waarna dag en uur van het getuigenverhoor zullen worden bepaald,
5.5.	bepaalt dat dit getuigenverhoor zal plaatsvinden op de terechtzitting van mr. N.W. Huijgen in het paleis van justitie te Arnhem aan de Walburgstraat 2-4,
5.6.	bepaalt dat alle partijen uiterlijk twee weken voor het eerste getuigenverhoor alle beschikbare bewijsstukken aan de rechtbank en de wederpartij moeten toesturen,
5.7.	houdt iedere verdere beslissing aan,
in reconventie
5.8.	houdt iedere beslissing aan.
Dit vonnis is gewezen door mr. N.W. Huijgen en in het openbaar uitgesproken op 5 december 2012.
"
ECLI_NL_RBROT_2012_BW4735.xml|False|"Eiseres heeft een onvrije zelfstandige woonruimte gehuurd. In het pand waarin het gehuurde zich bevindt, is nog een tweede woongedeelte beschikbaar. Dit wordt thans onderverhuurt aan enkele buitenlandse werknemers. Eiseres ondervindt overlast van de bewoners van het andere gedeelte van het pand en voelt zich niet veilig, omdat enkele gedeelten van het pand gedeeld worden.
Eiseres vordert dat er een scheidingswand en een goed afsluitbare deur wordt aangebracht. De kantonrechter wijst deze vordering toe.
RECHTBANK ROTTERDAM
Sector kanton
Locatie Rotterdam
vonnis in kort geding
in de zaak van
[eiseres],
wonende te [woonplaats],
eiseres bij exploot van dagvaarding van 18 januari 2012,
gemachtigde: mr. T. Rhijnsburger, advocaat te Rotterdam,
tegen
de besloten vennootschap
[gedaagde],
gevestigd te [vestigingsplaats],
gedaagde,
gemachtigde: mr. I.M. Blaauw-Jansse, advocaat te Rotterdam.
Partijen zullen hierna worden aangeduid als ‘[eiseres]’ en ‘[gedaagde]’.
1. Het verloop van de procedure
1.1 [eiseres] heeft overeenkomstig de dagvaarding gevorderd hetgeen hierna onder 3 is opgenomen.
1.2 Voorafgaand aan de mondelinge behandeling hebben partijen elk vijf producties in het geding gebracht.
1.3 De mondelinge behandeling heeft plaatsgevonden op 30 januari 2012. [eiseres] is
in persoon verschenen, bijgestaan door haar gemachtigde voornoemd. Namens [gedaagde] is verschenen [A], directeur, bijgestaan door de gemachtigde voornoemd. De gemachtigde van [gedaagde] heeft haar standpunt onder overlegging van pleitaantekeningen toegelicht. Ter zitting is door [gedaagde] nog een productie overgelegd. Van het ter zitting verhandelde heeft de griffier aantekening gehouden.
1.4 [eiseres] is na de zitting in de gelegenheid gesteld een mutatie van Politie Rotterdam Rijnmond in het geding te brengen, hetgeen zij op 31 januari 2012 heeft gedaan. [gedaagde] heeft hierop gereageerd.
1.5 De datum van de uitspraak is nader bepaald op heden. De op 6 februari 2012 ontvangen brief van [eiseres] is niet bij de beoordeling betrokken en wordt aan haar teruggezonden.

2. De vaststaande feiten
In het kader van de onderhavige procedure kan van de volgende vaststaande feiten worden uitgegaan.
2.1 [eiseres] huurt sinds 1996 de derde verdieping van [locatie] en een gedeelte (ongeveer de helft) van de daarboven gelegen vierde verdieping. Het gehuurde is als appartement geregistreerd, hierna te noemen appartement 1. De huurprijs bedraagt thans € 239,70 per maand.
2.2 Sinds november 2009 is [gedaagde] eigenaar van deze onroerende zaak en tevens verhuurder. [gedaagde] is ook eigenaar van de tweede verdieping en het resterende gedeelte van de vierde verdieping, dat als een afzonderlijk appartement is geregistreerd. Dit appartement , hierna aan te duiden als appartement 2, is verhuurd aan [B] (hierna [B]). [B] woont niet zelf in het gehuurde, maar geeft het in gebruik aan anderen.
3. De vordering en het verweer
3.1 [eiseres] heeft gevorderd bij vonnis uitvoerbaar bij voorraad, bij wege van voorlopige voorziening [gedaagde] te veroordelen tot het aanbrengen van een deugdelijke scheidingswand met een goed afsluitbare deur in het trappenhuis op de tweede verdieping, binnen 2 weken na het te wijzen vonnis op straffe van verbeurte van een dwangsom van € 250,- voor iedere dag dat [gedaagde] in gebreke blijft aan enig oordeel van het vonnis te voldoen, met veroordeling van [gedaagde] in de kosten.
3.2 Aan de vordering heeft [eiseres] - naast de onder 2. genoemde vaststaande feiten zakelijk weergegeven en voor zover thans van belang - ten grondslag gelegd, dat [eiseres] zich sinds begin december 2011 door de komst van drie - geen Nederlands sprekende - mannen uit Oost-Europa op de tweede verdieping niet meer veilig voelt in haar woning. De mannen werken in de bouw voor [B] en ten behoeve van [gedaagde]. Zij kan niet met hen communiceren. In het weekend plegen zij veel te drinken en zich luidruchtig te gedragen. In het weekend van 16/17 januari 2012 heeft de politie wegens de overlast ingegrepen. De etage van [eiseres] is bouwkundig niet afgesloten van die van de bewoners van de tweede verdieping. Er is sprake van een open trappenhuis, waarbij de deuren van de woning van [eiseres] niet afsluitbaar zijn. Als zij zich van de ene ruimte naar de andere ruimte begeeft, dient zij dit via het open traphuis te doen. De gebruikers van de tweede verdieping, dan wel bekenden van hen, hebben vrij toegang tot de woning van [eiseres]. [gedaagde] dient rekening te houden met de gerechtvaardigde belangen Van [eiseres]. Onder de huidige omstandigheden dient haar woning deugdelijk te kunnen worden afgesloten.
3.3 [gedaagde] voert gemotiveerd verweer. Zij stelt dat sprake is van onvrije zelfstandige woningen, waarop een appartementsrecht rust, zodat een afsluiting als door [eiseres] gewenst geen juridische grondslag heeft. [eiseres] zelf heeft ervoor gekozen dergelijke woonruimte te huren. Aan de andere huurder kan niet het recht ontzegd worden het door hem gehuurde te betreden. De verwijten van [eiseres] zijn verder onredelijk, er is voor haar geen enkele aanleiding te vrezen dat de huurders overlast veroorzaken of zich bedreigd te voelen in haar woning. Uit coulance heeft [gedaagde] aangeboden sloten te plaatsen op de deuren van [eiseres], maar zij neemt daarmee geen genoegen. Het is juist [eiseres] die overlast bezorgt, door rommel te maken in de gemeenschappelijke ruimten en (kleding)kasten op de gemeenschappelijke overloop van de vierde etage te plaatsen.
3.4 De overige stellingen van partijen worden hierna in het kader van de beoordeling van de vordering besproken.
4. De beoordeling van de vordering
4.1 Voldoende is gebleken dat [eiseres] een spoedeisend belang heeft bij de door haar gevorderde voorziening, zodat zij in zoverre ontvankelijk is in haar vordering.
4.2 In het kader van de onderhavige procedure dient beoordeeld te worden of de vordering van [eiseres] bij afweging van alle belangen toewijsbaar is mede in het licht van de vraag of de vordering - kort gezegd - in een bodemprocedure een zodanige kans van slagen heeft dat vooruitlopend daarop toewijzing van de door haar gevorderde voorlopige voorziening geïndiceerd is. Daarbij dient de kantonrechter uit te gaan van de feiten met de beperkte toetsing daarvan, aangezien nadere bewijsvoering in een kort gedingprocedure niet goed mogelijk is.
4.3 Uitgangspunt is dat de inrichting van de tweede, derde en vierde verdieping in de woning aan de [locatie] zodanig is, dat [eiseres] niet beschikt over een volledig zelfstandige woning, maar dat zij de voordeur, het trappenhuis en de overlopen moet delen met - voor zover hier relevant - de bewoner(s) van appartement 2. Dat daarbij enige inbreuk op haar privacy gemaakt kan worden, is een omstandigheid die zij bij het aangaan van de huurovereenkomst moest verwachten, zodat niet iedere overlast als een gebrek is aan te merken. Anderzijds legt de inrichting van de woning, en met name het ontbreken van afsluitbare woonruimte, op de verhuurder van de appartementen de verplichting bij het aangaan van een huurovereenkomst van een van de appartementen naar redelijkheid en billijkheid rekening te houden met de belangen van de andere huurder, waaronder diens belang bij een goede verstandhouding en de mogelijkheid van onderling overleg.
4.4 De kantonrechter is vooralsnog van oordeel dat [gedaagde] niet aan die verplichting heeft voldaan. Aannemelijk, althans onvoldoende weersproken is dat de huurovereenkomst die met [B] is aangegaan, niet voor diens eigen bewoning, maar voor het verblijf van mensen die bouwwerkzaamheden voor [B] en in het verlengde daarvan (mede) voor [gedaagde] verrichten aangegaan is. Partijen verschillen van mening over het aantal mensen dat in de woning verblijft, waarbij [eiseres] stelt dat zij meermalen vier mannen heeft aangetroffen terwijl [gedaagde] zich op het standpunt stelt dat er maximaal twee mannen verblijven. [gedaagde] heeft echter de stelling van [eiseres] dat er vier bedden op de tweede verdieping staan niet weersproken. Verder blijkt uit het proces-verbaal van 31 januari 2012 van A.M.P. van Mersel, inspecteur bij DO3 Directe hulpverlening, politie Rotterdam-Rijnmond, dat er op zondag 29 januari 2012 vier mannen wegens een vechtpartij op de tweede verdieping zijn aangehouden. Aannemelijk is derhalve dat er meer dan twee personen in appartement  2 verblijven, maar in ieder geval bestaat er geen garantie dat er slechts twee mannen gebruik maken van het gehuurde. Terzake is ook geen verplichting opgelegd in het huurcontract tussen [gedaagde] en [B], terwijl er ten aanzien van onderhuur evenmin specifieke bepalingen zijn opgenomen.
4.5 Voorts heeft [eiseres] aannemelijk gemaakt dat er in het door [B] gehuurde vanaf begin december 2011 sprake is van overlast door de bewoners van appartement 2. Zij heeft daartoe een verklaring overgelegd van [C], een buurvrouw van [eiseres]. In haar verklaring bevestigt deze de door [eiseres] gestelde geluidsoverlast. In evenvermeld proces-verbaal ziet de kantonrechter eveneens een bevestiging van de stellingen van [eiseres] op dit punt. Hoewel [gedaagde] kanttekeningen plaatst bij het proces-verbaal omdat geen hoor en wederhoor heeft plaatsgevonden, heeft zij niets aangevoerd om te twijfelen aan de in het proces-verbaal gerelateerde waarnemingen. De kantonrechter gaat voorbij aan de schriftelijke verklaring van [B], die door [gedaagde] in het geding is gebracht. Deze verklaring is veeleer een karakterschets van de betrokken bewoners, maar nu [B] niet in het gehuurde verblijft, kan dit niet beschouwd worden als een verklaring op grond van diens eigen waarnemingen ter plaatse.
4.6 Hoewel [eiseres] onweersproken bij [gedaagde] heeft geklaagd over de overlast en de voor haar bedreigende situatie, is aannemelijk dat [gedaagde] daarop geen adequate actie heeft ondernomen in de richting van de huurder dan wel de bewoners. De stelling van [gedaagde] dat het juist [eiseres] is die overlast bezorgt, is niet met relevante gegevens onderbouwd. Dat zij kastjes plaatst op de overloop op de vierde verdieping, moge zo zijn, maar niet gebleken is dat zij eerder hierop aangesproken is en dat zij hiermee de bewoners van de tweede verdieping concreet heeft gehinderd. Het meermalen aankloppen bij de bewoners van appartement 2  kan niet als overlast aan te merken en is veeleer als een bevestiging van de stelling van [eiseres] dat zij meermalen heeft verzocht aan de bewoners om de overlast te beëindigen. Een andere reden voor het aanbellen is door [gedaagde] ook niet gegeven. Door [gedaagde] is niet aannemelijk gemaakt, dat [eiseres] enkel stemming maakt tegen de huidige bewoners. [eiseres] heeft in dit verband onweersproken gesteld dat er vóór december 2011 een man en vrouw uit Litouwen op de betreffende verdieping hebben gewoond en dat dit niet tot problemen heeft geleid. In de 15 jaar dat zij in het gehuurde woont, heeft zij niet eerder problemen gehad met de andere huurders, hetgeen door [gedaagde] niet is betwist.
4.7 Op grond van het voorgaande acht de kantonrechter vooralsnog aannemelijk dat [eiseres] door aan [gedaagde] te wijten omstandigheden niet het huurgenot heeft dat zij mag verwachten en dat die omstandigheden zonder afsluitbare eigen woonruimte voor haar als alleenwonende vrouw een reële bedreiging vormen.
4.8 [gedaagde] heeft weliswaar uit coulance aangeboden alsnog sloten op de deuren aan te brengen, maar dit laat onverlet dat [eiseres] voor het verplaatsen binnen de woning telkens over de gang van de derde verdieping moet en dat haar douche zich bevindt op de vierde verdieping, waar de bewoners van de tweede verdieping vrij toegang hebben. Gezien de voorgeschiedenis acht de kantonrechter dit geen afdoende oplossing voor het wegnemen van de gerechtvaardigde gevoelens van bedreiging van [eiseres].
4.9 Aan de orde is dan of bij een afweging van alle in aanmerking komende belangen de vordering van [eiseres] toewijsbaar is. Uitgangspunt dient daarbij te zijn, dat een te nemen maatregel niet mag leiden tot een onomkeerbare situatie. [gedaagde] heeft immers een gerechtvaardigd belang bij het gescheiden houden van de appartementen in juridische zin en bij nakoming van haar verplichtingen uit beide huurovereenkomsten. Dit neemt echter niet weg dat een tijdelijke afsluiting voor de duur van de huurovereenkomst met [B] en het daarmee samenhangende gebruik van het betreffende appartement naar het oordeel van de kantonrechter mogelijk en aangewezen is, zij het dat [eiseres] daarbij aan [B] op diens verzoek en na afspraak toegang dient te geven tot het door deze gehuurde op de vierde verdieping. Daarbij is in aanmerking genomen dat de stelling van [eiseres] dat die ruimte door [B] en/of de bewoners slechts gebruikt wordt voor opslag van spullen, door [gedaagde] niet gemotiveerd weerlegd is, terwijl dit toch van haar verwacht had mogen en kunnen worden nu zij ter plaatse kort voor de zitting nog foto’s heeft laten maken. Het nadeel voor [gedaagde] en in het verlengde daarvan voor [B] van een gecontroleerde toegang tot die ruimte weegt in de gegeven omstandigheden naar het oordeel van de kantonrechter niet op tegen het belang van [eiseres] bij een veilige woonomgeving, temeer nu aan [B] als huurder ten aanzien van de ontstane situatie mede een verwijt gemaakt kan worden. Verder is meegewogen dat het plaatsen van een houten wand met deur in het trappenhuis ter hoogte van de tweede verdieping onweersproken eenvoudig te realiseren, niet kostbaar en weer eenvoudig te verwijderen is. Aan de gevorderde dwangsom zal een maximumbedrag worden verbonden, dat voldoende is om de plaatsing eventueel door een derde te laten uitvoeren.
4.10 [gedaagde] wordt als de in het ongelijk gestelde partij veroordeeld in de proceskosten. Aangezien bovenaan de dagvaarding is vermeld dat een toevoeging is aangevraagd, maar die toevoeging niet is overgelegd, worden de proceskosten als na te melden toegewezen.
5. De beslissing
De kantonrechter rechtdoende in kort geding, zoals bedoeld in artikel 254 Rv:
bepaalt dat [gedaagde] bij wege van voorlopige voorziening binnen twee weken een deugdelijke afscheidingswand met een goed afsluitbare deur moet aanbrengen in het trappenhuis ter hoogte van de tweede verdieping op straffe van verbeurte van een dwangsom van € 250,00 voor iedere dag dat [gedaagde] hiermee in gebreke blijft, met een maximum van
€ 10.000,00;
bepaalt dat deze wand aangebracht moet blijven voor de duur van de huurovereenkomst met [B] en het daarmee samenhangende gebruik van het betreffende appartement;
bepaalt dat [eiseres] aan [B] toegang dient te verlenen tot het door deze gehuurde op de vierde verdieping op diens verzoek en nadat daartoe een afspraak is gemaakt;
veroordeelt [gedaagde] in de proceskosten van [eiseres] en bepaalt indien de toevoeging wordt verleend, dat die kostenbetaling als volgt dient te geschieden :
€ 90,64 aan dagvaardingskosten, welk bedrag op bankrekening 56 99 90 688 t.n.v MvJ Arrondissement Rotterdam onder vermelding van het zaaknummer moet worden overgemaakt, alsmede
€ 400,00 aan salaris voor haar gemachtigde en
€ 73,00 voor het door [eiseres] verschuldigde en door haar gemachtigde betaalde griffierecht, van welke bedragen het totaal rechtstreeks aan die gemachtigde dient te worden voldaan;
bepaalt in het geval geen toevoeging wordt verleend, dat betaling van bovengenoemde bedragen dient plaats te vinden rechtstreeks aan [eiseres].
verklaart dit vonnis uitvoerbaar bij voorraad en wijst af het meer of anders gevorderde.
Dit vonnis is gewezen door mr. E.F.A. van Buitenen en uitgesproken ter openbare terechtzitting.
"
ECLI_NL_RBAMS_2012_BY0574.xml|False|"Rechtsmacht en toepasselijk recht in alimentatieverzoek en nevenverzoeken over de vermogensrechtelijke afwikkeling van de echtscheiding.
beschikking
RECHTBANK AMSTERDAM
Sector Civiel
zaaknummer / rekestnummer: 495204 / FA RK 11-5807 (echt) en 511215 / FA RK 12-1585 (veve) (APDC)
Beschikking van 8 augustus 2012 betreffende echtscheiding en nevenvoorzieningen
in de zaak van:
[verzoeker],
wonende te [plaats],
verzoekende tevens verwerende partij,
hierna te noemen verzoeker,
advocaat mr. S.E. van der Meer te Amsterdam,
tegen
[verweerder] (volgens huwelijksakte [verweerder]),
wonende te [plaats],
verwerende tevens verzoekende partij,
hierna te noemen verweerder,
advocaat mr. E.D. Mensing van Charante te Amsterdam.
1.	De procedure
In deze zaak heeft deze rechtbank op 16 mei 2012 een beschikking gegeven, waarbij de echtscheiding is uitgesproken en de behandeling met betrekking tot de verzochte nevenvoorzieningen inzake de partneralimentatie en de vermogensrechtelijke afwikkeling van de echtscheiding worden aangehouden.
De rechtbank heeft kennis genomen van de nadien ingekomen stukken.
De behandeling van de zaak heeft plaatsgevonden ter terechtzitting met gesloten deuren van 27 juli 2012. Verschenen zijn: verzoeker, bijgestaan door zijn advocaat, en verweerder, bijgestaan door mr. J.M.H. Lebouille, namens mr. E.D. Mensing van Charante. Tevens waren aanwezig: M.E. de Wit en M. Kramp, tolken Engelse taal.
2.	De beoordeling
De rechtbank neemt hier over hetgeen is overwogen in de beschikking van 16 mei 2012. In aanvulling daarop overweegt de rechtbank het volgende.
In de zaak met nummer 495204 / FA RK 11-5807
Verweerder verzoekt vaststelling van een door verzoeker te betalen bijdrage in zijn levensonderhoud van € 1.200,- per maand. Verzoeker verzet zich gemotiveerd tegen dit zelfstandig verzoek.
Rechtsmacht
Deze rechtbank is bevoegd in de echtscheidingsprocedure. Deze rechtbank is daarom op grond van artikel 3 sub c van de Alimentatieverordening van 18 december 2008 tevens bevoegd kennis te nemen van het nevenverzoek tot vaststelling van een bijdrage in het levensonderhoud van verweerder.
Toepasselijk recht
Volgens artikel 10: 116 aanhef en sub a van het Burgerlijk Wetboek wordt het recht dat toepasselijk is op verplichtingen tot levensonderhoud bepaald door het op 23 november 2007 te ’s-Gravenhage tot stand gekomen Protocol inzake het recht dat van toepassing is op onderhoudsverplichtingen (het Protocol).
De hoofdregel neergelegd in artikel 3 van het Protocol bepaalt dat toepasselijk is het recht van de gewone verblijfplaats van de onderhoudsgerechtigde. In dit geval zou dat betekenen dat Nederlands recht van toepassing is, omdat verweerder in Nederland zijn gewone verblijfplaats heeft.
Verzoeker doet evenwel een beroep op de uitzondering neergelegd in artikel 5 van het Portocol. Deze bepaling luidt als volgt:
“ In geval van onderhoudsverplichtingen tussen echtgenoten, ex-echtgenoten of tussen partijen bij een nietig verklaard huwelijk, is artikel 3 niet van toepassing indien een van de partijen zich daartegen verzet en het recht van een andere Staat, in het bijzonder dat van de Staat van hun laatste gemeenschappelijke gewone verblijfplaats, nauwer verbonden is met het huwelijk. In dat geval is het recht van die andere Staat van toepassing.”
Verzoeker maakt dus bezwaar tegen toepassing van Nederlands recht. Hij stelt zich op het standpunt dat het huwelijk nauwer verbonden is met het recht van British Columbia, Canada (BC), zodat dit recht van toepassing is. Hij bestrijdt de beperkte uitleg die verweerder geeft aan artikel 5 van het Protocol.
Verzoeker stelt dat er verschillende omstandigheden zijn die maken dat er sprake is van een nauwere band van het huwelijk met het recht van BC dan met het Nederlandse recht.
Verweerder stelt zich primair op het standpunt dat artikel 5 alleen ziet op de situatie waarin partijen in verschillende landen wonen. Bijvoorbeeld indien verweerder zou zijn verhuisd naar Groot-Brittannië, dan zou Nederland het land zijn van de laatste gemeenschappelijke gewone verblijfplaats. In het geval van dit voorbeeld kan een beroep worden gedaan op artikel 5 en dan zou Nederlands recht van toepassing zijn. De uitzondering geldt niet in het geval van partijen, omdat beiden in Nederland wonen, aldus verweerder.
Hij bestrijdt de stelling van verzoeker dat het huwelijk van partijen een nauwere band heeft met het recht van BC dan met het Nederlandse recht. Verweerder stelt zich op het standpunt dat uit het enkele feit dat er voldaan is aan de wettelijke termijn van twaalf maanden voor het indienen van het verzoekschrift kan worden afgeleid dat volgens de wetgever de band met het vorige land van gewone verblijfplaats is verbroken. Voorts zijn er verschillende omstandigheden waaruit blijkt dat het leven van partijen verbonden is met Nederland en dat de banden met Canada zijn verbroken. Zo voelt verweerder zich niet verbonden met BC en wel met Nederland. Hij heeft de intentie om in Nederland te blijven wonen, omdat de gezondheidszorg hier erg goed is en hij hier een nieuwe relatie heeft. Partijen hebben uitsluitend de Canadese nationaliteit aangevraagd en verkregen, zodat zij de mogelijkheid hadden om terug te keren naar Canada als het niet zou lukken om in Nederland een bestaan op te bouwen. Zij hebben de woning in BC uitsluitend aangehouden als pensioenvoorziening. Uit deze laatste twee omstandigheden kan volgens verweerder dus niet worden afgeleid dat er nog een verbondenheid is met BC.
De rechtbank is met verzoeker van oordeel dat de zinsnede “in het bijzonder dat van de Staat van hun laatste gemeenschappelijke gewone verblijfplaats” dient te worden gelezen als voorbeeld en niet een beperking. De bewoording “in het bijzonder” (en in de oorspronkelijke tekst “in particular”) duidt er niet op dat artikel 5 alleen van toepassing is in het geval dat partijen nu niet meer hun gewone verblijfplaats in hetzelfde land hebben.
De rechtbank stelt voorop dat het criterium dat het huwelijk nauwer verbonden is met het ene land dan met het andere land, betekent dat de feiten en omstandigheden die te maken hebben met het huwelijk en de omstandigheden van partijen tijdens het huwelijk relevant zijn.  De vraag of verweerder de intentie heeft om terug te keren naar BC is dus niet relevant, omdat een eventuele terugkeer zal plaatsvinden na het huwelijk en zonder verzoeker. De verbondenheid die verweerder nu voelt met Nederland is daarom evenmin relevant.
De rechtbank is op grond van de volgende uit de stukken en de zitting gebleken omstandigheden en feiten van oordeel dat het huwelijk van partijen meer verbonden is met het recht van BC, dan met dat van Nederland.
- Partijen zijn met elkaar gehuwd in Vancouver (BC) op 14 april 2004. Zij zijn verhuisd naar Nederland in mei 2010 en bij beschikking van deze rechtbank van 16 mei 2012 is de echtscheiding uitgesproken. Zij hebben de samenleving binnen een jaar na vestiging in Nederland verbroken. Partijen hebben dus zes jaar van hun huwelijk in BC doorgebracht en  slechts twee jaar in Nederland;
- Verzoeker heeft zich destijds vanuit Duitsland, waar hij is opgegroeid, bewust in Canada gevestigd, omdat in Canada het huwelijk tussen twee mensen van hetzelfde geslacht mogelijk was. Verweerder woonde daar sinds 1988.
- Het was geen bewuste keuze van partijen om naar Nederland te verhuizen. De man had onenigheid met zijn collega’s in Canada. Ook kon hij zich binnen de vestiging van zijn werkgever in BC niet verder ontwikkelen, terwijl hij dat wel wilde. Deze omstandigheden maakten dat hij in het buitenland wilde werken. De werkgever had een vestiging in Hoofddorp waar verzoeker aan de slag kon. Dit was de reden dat partijen zich vestigden in Nederland en niet in een ander (Europees) land;
- Partijen hebben ten tijde van het huwelijk de Canadese nationaliteit verkregen. De verschillende redenen die partijen aanvoeren voor het verkrijgen van de Canadese nationaliteit doet niet af aan dit feit.
In de zaak met nummer 511215 / FA RK 12-1585
Verzoeker verzoekt de rechtbank de wijze van vermogensrechtelijke afwikkeling te bepalen en doet daartoe een voorstel in zijn brief van 13 januari 2012. Bij verweerschrift van 1 september 2011 verzoekt verweerder zelfstandig de rechtbank partijen te gelasten over te gaan tot scheiding en deling van de huwelijksgoederengemeenschap.
Rechtsmacht
De rechtbank is op grond van artikel 4 lid 3 Wetboek van Burgerlijke Rechtsvordering bevoegd kennis te nemen van de nevenverzoeken over de vermogensrechtelijke afwikkeling van de echtscheiding.
Toepasselijk recht
Het Haags Huwelijksvermogensverdrag van 1978 is van toepassing op het huwelijksvermogensregime, omdat partijen zijn getrouwd na 1 september 1992. Ingevolge de bepalingen in dit verdrag is het recht van British Columbia (Canada) van toepassing op deze nevenverzoeken gelet op de volgende feiten en omstandigheden.
- Partijen hebben vóór en tijdens het huwelijk geen formele rechtskeuze gedaan.
- Partijen hebben alleen de Canadese nationaliteit gemeenschappelijk.
- Partijen hebben hun eerste gewone verblijfplaats na het huwelijk op het grondgebied van Canada gevestigd.
- Partijen zijn geen onderdaan van een staat waarvan het internationaal privaatrecht de toepassing van hun nationale recht voorschrijft.
- Sinds de huwelijkssluiting heeft zich geen wijziging in het toepasselijke recht voorgedaan, omdat geen sprake is van de omstandigheden vermeld in artikel 7 lid 2 van het verdrag.
3.	De beslissing
De rechtbank:
-	verklaart voor recht dat het recht van British Columbia van toepassing is op het verzoek tot vaststelling van een bijdrage in het levensonderhoud;
-	stelt verweerder tot 17 september 2012 in de gelegenheid zijn verzoeken nader te concretiseren en onderbouwen, alsmede te reageren op de aanvullende verzoeken van verzoeker bij brief van 13 januari 2012 onder punt III en IV;
-	stelt verzoeker tot 5 oktober 2012 in de gelegenheid daarop te reageren;
-	bepaalt dat de mondelinge behandeling van de zaak zal worden voortgezet op 15 oktober 2012 om 9.00 uur, en beveelt dat partijen en hun raadslieden worden opgeroepen tegen voormeld tijdstip;
-	houdt iedere verdere beslissing aan.
Deze beschikking is gegeven door de rechter mr. A.H.E. van der Pol, en in het openbaar uitgesproken in tegenwoordigheid van mr. D.K.W. Collins, griffier, op 8 augustus 2012..
"
ECLI_NL_RBAMS_2018_1034.xml|False|"Op verzoek van JBRA, verzoekt de Raad aan de rechtbank, op grond van artikel 1: 267 lid 2 van het Burgerlijk Wetboek,  een oordeel te geven over haar beslissing om het gezag van de moeder niet te beëindigen.
beschikking


Afdeling privaatrecht
zaaknummer / rekestnummer: C/13/637567/FA RK 17-7030 (LH/PK/PG/SM)

in de zaak van:

tegen
[de moeder] ,wonende te [woonplaats] ,hierna te noemen de moeder,
Als belanghebbenden zijn aangemerkt:

advocaat mr. Van der Leij,
en
[de vader] ,
wonende te [woonplaats] ,
hierna te noemen de vader.
De rechtbank heeft kennisgenomen van de stukken waaronder- de brief met bijlagen van de Raad binnengekomen op 2 oktober 2017;
- de brief met bijlagen van de Raad binnengekomen op 15 november 2017;
- de brief met bijlagen van de Raad binnengekomen op 5 december 2017;
- de brief met bijlagen van de Raad binnengekomen op 8 december 2017.
De behandeling heeft plaatsgevonden ter terechtzitting met gesloten deuren van 11 januari 2018.Verschenen en gehoord zijn: - de heer [medewerker Raad] , namens de Raad;- mevrouw [medewerker JBRA 1] en mevrouw [medewerker JBRA 2] , namens JBRA, vertegenwoordigd door mr. Van der Leij;- de moeder;
- de vader.
Uit de moeder is op [geboortedatum] 2016 te [geboorteplaats] geboren de minderjarige [het kind] .
De ouders van [het kind] oefenen thans samen het gezag uit.
Bij beschikking van de kinderrechter van deze rechtbank van 24 maart 2016 is [het kind] voorlopig onder toezicht gesteld en is er een machtiging uithuisplaatsing verleend. De ondertoezichtstelling en de machtiging tot uithuisplaatsing zij laatstelijk verlengd tot 10 juni 2018.
De Raad verzoekt de rechtbank, op verzoek van JBRA, om op grond van artikel 1: 267 lid 2 van het Burgerlijk Wetboek (hierna: BW), een oordeel te geven over haar beslissing om het gezag van de moeder niet te beëindigen.
Ter onderbouwing van het verzoek heeft de Raad het één en ander uiteengezet in haar brief van 2 oktober 2017 en tevens heeft de Raad het op 4 augustus 2017 uitgebrachte rapport overgelegd. In de voornoemde brief is het volgende vermeld. De Raad heeft na onderzoek en in multidisciplinair overleg besloten niet over te gaan tot het indienen van een verzoek strekkende tot gezagsbeëindiging van moeder over [het kind] , gelet op het feit dat zij thans bij haar vader woont en niet gesteld kan worden dat [het kind] opgroeit in een situatie waarbij zij ernstig in haar ontwikkeling wordt bedreigd en de moeder niet in staat is de verantwoordelijkheid voor de verzorging en opvoeding van de minderjarige te dragen binnen een voor de persoon en de ontwikkeling van de minderjarige aanvaardbaar te achten termijn.
Op 15 september 2017 heeft JBRA aan de Raad laten weten het niet eens te zijn met dit besluit. Zij hebben de Raad dan ook verzocht dit besluit te heroverwegen en alsnog een rekest strekkende tot gezagsbeëindiging van moeder in te dienen bij de rechtbank, dan wel om op grond van artikel 1: 167 lid 2 BW het oordeel van de rechtbank te vragen of beëindiging van het gezag van moeder noodzakelijk is in deze zaak. De Raad heeft na heroverweging geen reden gezien alsnog een rekest in te dienen bij de rechtbank strekkende tot gezagsbeëindiging van moeder, zodat de Raad thans op grond van voornoemd artikel de rechtbank om een oordeel vraagt.
[het kind] staat sinds een paar weken na haar geboorte onder toezicht. Zij woont thans, na een plaatsing in een pleeggezin, bij vader. Deze plaatsing is aanvankelijk ingezet met een machtiging uithuisplaatsing bij vader. JBRA is van mening dat, nu duidelijk is dat het perspectief van [het kind] bij vader ligt, er gronden zijn om het gezag van moeder te beëindigen om in het belang van [het kind] de plaatsing bij vader duurzaam te kunnen realiseren. De Raad is met JBRA van mening dat het in het belang is van [het kind] dat zij duurzaam opgroeit bij vader. De Raad erkent ook het belang van [het kind] bij stabiliteit en continuïteit in haar huidige opvoedingssituatie bij vader. In tegenstelling tot de visie van JBRA is de Raad echter van mening dat, nadat een overplaatsing van het pleeggezin naar vader is ingezet middels een machtiging uithuisplaatsing, het nu duurzaam realiseren van het hoofdverblijf van [het kind] bij vader meer gelegen is in de sfeer van ouderlijke verantwoordelijkheid dan in een verderstrekkende maatregel: [het kind] woont bij vader, vader is in staat haar te verzorgen en op te voeden en het is nu aan vader om met een advocaat (en waar dat kan: ondersteund door JBRA) de hoofdverblijfplaats bij hem juridisch te formaliseren middels een verzoek daartoe bij de rechtbank. Dat er reeds sprake is van een ondertoezichtstelling en een machtiging tot uithuisplaatsing wil niet zeggen dat daar direct uit volgt dat een gezagsbeëindiging van moeder noodzakelijk is.
De Raad heeft bij de besluitvorming meegewogen dat JBRA, zodra het gezag en dus ook het hoofdverblijf bij vader is, geen gronden meer ziet om dan de thans lopende ondertoezichtstelling te laten voortbestaan. Vader accepteert de voor [het kind] noodzakelijke hulp en kan ook zonder het kader van de ondertoezichtstelling de veiligheid van [het kind] waarborgen. Ook is door de Raad meegewogen dat [het kind] niet opgroeit in een pleeggezin, maar dat zij opgroeit bij één van haar ouders. Dat zij niet door beide ouders wordt verzorgd en opgevoed is, naast het feit dat moeder daartoe nu niet in staat is, ook een consequentie van het
feit dat ouders uit elkaar zijn. [het kind] verkeert niet in de onzekerheid dat zij niet opgroeit bij (een van haar) eigen ouders nu zij woont en zal blijven wonen bij haar vader. Daar doet volgens de Raad niet aan af dat het verblijf bij vader thans (nog) is geformaliseerd met een machtiging uithuisplaatsing: dat feit vormt op zich geen noodzaak om het gezag van moeder te beëindigen en zou een tussenstap kunnen zijn om een duurzame oplossing te vinden in het daarvoor geschikte kader.
De Raad heeft begrip voor het standpunt van JBRA in deze zaak en onderschrijft dat in het algemeen juridische procedures en strijd tussen ouders de onderlinge verstandhouding geen
goed doet. Toch is het de vraag of het nu aan de Raad is om in deze zaak (en ook in
vergelijkbare situaties waarin de hoofdverblijfplaats dient te worden gewijzigd van
de ene naar de andere ouder) een wijziging hoofdverblijf te initiëren met een
verzoek aan de rechtbank strekkende tot het beëindigen van het gezag van die ene ouder.
Ter onderbouwing van haar standpunt heeft de Raad aan de rechtbank onder andere een beschikking van het gerechtshof Amsterdam overgelegd waarin het Hof de beschikking van de rechtbank Amsterdam, strekkende tot gezagsbeëindiging, heeft vernietigt nu niet was voldaan aan het tweede vereiste van artikel 1: 266, lid 1, onder a BW, te weten dat de minderjarige zodanig opgroeit dat hij ernstig in zijn ontwikkeling wordt bedreigd en de ouder  niet in staat is de verantwoordelijkheid voor de verzorging en opvoeding van de minderjarige te dragen binnen een voor de persoon en de ontwikkeling van de minderjarige aanvaardbaar te achten termijn.
De Raad heeft ter zitting nog aangevoerd dat niet kan worden gesteld dat moeder misbruik maakt van haar gezag. Daarnaast merkt de Raad op dat het onderzoekskader van een procedure waarbij een ouder verzoekt om het gezag van de andere ouder te beëindigen anders is dan in een procedure waarbij het verzoek tot gezagsbeëindiging voortvloeit uit een kinderbeschermingsmaatregel. Dit kan dan ook van invloed zijn op de conclusies die naar aanleiding van dit onderzoek zullen worden getrokken. Voorts stelt de Raad dat het thans nog te vroeg is om te kunnen zeggen dat moeder in de toekomst op geen enkele wijze invulling zal kunnen geven aan haar gezag over [het kind] . Dit zal dan ook te zijner tijd goed moeten worden onderzocht.
JBRA stelt dat er voldaan is aan de juridische gronden voor gezagsbeëindiging. Voorst voert JBRA aan dat het in het belang is van [het kind] om zo spoedig mogelijk rust en duidelijkheid te krijgen omtrent haar opvoedperspectief. Daarnaast kan volgens JBRA niet van vader worden verlangd, gelet op zijn persoonlijke omstandigheden, dat hij juridische procedures gaat voeren tegen moeder. Dit zal de verstandhouding tussen ouders niet ten goede zal komen en is dan ook niet in het belang van [het kind] .
Moeder voert ter zitting aan dat zij het er mee eens is dat [het kind] bij vader woont, nu hij haar biologische vader is. Zij heeft [het kind] slechts één keer gezien vanaf het moment dat zij twee maanden oud was en wil graag een bezoekregeling, zodat zij een band met haar kan opbouwen. Moeder is druk bezig haar leven weer op de rit te krijgen. Zij heeft nu een eigen woning en een baan.
Vader voert ter zitting aan dat het goed gaat met [het kind] . Hij wil graag zelf alle belangrijke beslissingen in het leven van [het kind] kunnen nemen, zonder daarover met moeder te moeten overleggen. Vader is bang dat dit alleen maar tot conflicten zal leiden, wat niet in het belang is van [het kind] . Hij merkt op dat hij het geen probleem vindt als moeder en [het kind] contact met elkaar hebben.
Volgens artikel 1:267 lid 2 BW heeft de gecertificeerde instelling de mogelijkheid om, in het geval er een verschil van mening bestaat tussen de Raad en de gecertificeerde instelling over de vraag of een gezagsbeëindigde maatregel aangewezen is, de Raad te verzoeken aan de rechtbank een oordeel te vragen ten aanzien van noodzaak van deze maatregel. De rechtbank kan vervolgens ambtshalve de gezagsbeëindiging uitspreken.
De rechtbank is van oordeel dat het op dit moment, gelet op hetgeen door JBRA, de Raad, vader en moeder in deze procedure naar voren is gebracht, te vroeg is om over te gaan tot de beëindiging van het gezag van moeder over [het kind] . De huidige situatie, waarbij [het kind] bij vader woont is nog erg pril, en tevens is nu onvoldoende duidelijk geworden in hoeverre moeder in de (nabije) toekomst in staat zal zijn zich te ontwikkelen en weer een rol zal kunnen spelen in het leven van [het kind] . Gelet op het voorgaande bestaat er op dit moment volgens de rechtbank geen noodzaak om het gezag van moeder te beëindigen. De rechtbank zal het verzoek van de Raad, ingediend namens JBRA, dan ook afwijzen.
Mitsdien zal worden beslist als volgt.
De rechtbank:
- wijst het verzoek af.
Deze beschikking is gegeven door de rechter mr. L. van der Heijden, voorzitter, tevens kinderrechter, en mr. P. van Kesteren en mr. P.R. de Geus, rechters, en in het openbaar uitgesproken in tegenwoordigheid van mr. S.A. Marchal, griffier, op 7 februari 2018.
Voor zover tegen de beschikking hoger beroep openstaat kan dit via een advocaat worden ingesteld bij het Gerechtshof te Amsterdam (IJdok 20 / Postbus 1312, 1000 BH).Het beroep moet worden ingesteld:- door de verzoeker en degene aan wie een afschrift van de beschikking is verstrekt of verzonden: binnen drie maanden na de dag van de uitspraak;- door andere belanghebbenden: binnen drie maanden na de betekening daarvan of nadat de beschikking hun op andere wijze bekend is geworden.
"
ECLI_NL_RBOBR_2015_6352.xml|False|"Contradictoir. Uitleg over rechtsgeldigheid derdenpandrecht en beantwoording van de vraag of derdenpandrecht is uitgewonnen

Handelsrecht
Zittingsplaats 's-Hertogenbosch
zaaknummer / rolnummer: C/01/284180 / HA ZA 14-714

in de zaak van

in zijn hoedanigheid van curator in het faillissement van [gefailleerde] ,
kantoorhoudende te 's-Hertogenbosch,
eiser,
advocaat mr. M.R.J. Linck te 's-Hertogenbosch,
tegen
de coöperatie

gevestigd te Veghel,
gedaagde,
advocaat mr. F.J. Laagland te Eindhoven.
Partijen zullen hierna de curator en Rabobank genoemd worden.
Het verloop van de procedure blijkt uit:
het tussenvonnis van 7 januari 2015 en de daarin genoemde processtukken
het proces-verbaal van comparitie van 9 juli 2015.
Ten slotte is vonnis bepaald.
De curator is bij vonnis van deze rechtbank van 22 mei 2012 (prod 1 dagv) aangesteld tot curator in het faillissement van [gefailleerde] (hierna te noemen: [gefailleerde] ).
Bestuurder en enig aandeelhouder, van [gefailleerde] is [naam 1] (hierna te noemen: [naam 2] ). Bestuurder van [naam 2] is de heer [naam 2] (prod 3 antw).
Rabobank heeft aan de curator een pandakte d.d. 19 december 1997 verstrekt tot verpanding van vorderingen op derden, voorraden en inventaris, die op 6 januari 1998 is geregistreerd bij de belastingdienst en waarop de algemene voorwaarden voor verpanding van de Rabobank organisatie 1994 van toepassing zijn verklaard (hierna: Pandakte 1998; prod 9 dagv).
In deze pandakte staat onder meer:
“
verklaren te zijn overeengekomen:
Tot zekerheid voor de betaling van al hetgeen de bank blijkens haar administratie van


te ondertekenen.”
In deze pandakte zijn de algemene voorwaarden voor verpanding van de Rabobankorganisatie 1994 van toepassing verklaard, waarin voor zover hier van belang het volgende is opgenomen (prod 9 dagv):“1. In de akte en in deze algemene voorwaarden wordt verstaan onder:(…)b. pandgever :	  degene of degenen (…) zowel tezamen als ieder afzonderlijk, die goederen aan de bank heeft/hebben verpand;
(…)e. debiteur :	degene of degenen (…) zowel tezamen als ieder afzonderlijk, op wie de bank een of meer vorderingen heeft of mocht hebben;”.
Verder heeft Rabobank aan de curator een Verzamelvervolgpandakte (pandlijst) verstrekt tot (dagelijkse) verpanding van vorderingen door Rabobank krachtens volmacht gedateerd 21 mei 2012 (hierna aangeduid met Pandakte 2012; prod 10 dagv).
Art. 24 van de op de Pandakte 2012 van toepassing verklaarde algemene bankvoorwaarden 2009 bepaalt (prod 11 dagv):“1. Door het van toepassing worden van deze algemene voorwaarden van deze algemene bankvoorwaarden heeft de cliënt:a) zich verbonden de volgende goederen met inbegrip van de daarbij behorende nevenrechten aan de bank te verpanden tot zekerheid van al hetgeen de bank op enig moment, uit welken hoofde ook, van hem te vorderen heeft of verkrijgt;i/ alle (geld-)vorderingen die de cliënt, uitwelken hoofde ook, op de bank heeft of verkrijgt;”
Rabobank heeft aan [naam 2] een geldlening van € 2.200.000,- verstrekt; hierna: de overeenkomst van geldlening.
De geldlening is uit hoofde van een financieringsvoorstel ondertekend op 24 augustus 2007 door Rabobank en op 28 augustus 2007 door de heer [naam 1] namens [naam 2] (prod 3 dagv).
In deze overeenkomst is op pagina 1 onder het kopje “
“
Op deze overeenkomst zijn de algemene voorwaarden voor zakelijke geldleningen van de Rabobank 2006 (prod 3 dagv) en ook de algemene bankvoorwaarden (prod 11 dagv) van toepassing verklaard.
Rabobank heeft daarnaast aan [gefailleerde] een financiering verstrekt, bestaande uit een rekening-courant kredietfaciliteit van € 160.000,- (geadministreerd op bankrekeningnummer 16.33.45.406) en een bankgarantiefaciliteit van € 390.000,- (geadministreerd onder nummer 11.34.15.796); hierna: “de kredietovereenkomst”.
De kredietfaciliteit en bankgarantiefaciliteit zijn verstrekt uit hoofde van een financieringsvoorstel ondertekend op 24 augustus 2007 door Rabobank en op 28 augustus 2007 door de heer [naam 1] in haar hoedanigheid van (indirect) bestuurder van [gefailleerde] (prod 2 dagv).
In deze overeenkomst is op pagina 2 onder het kopje “
Op deze overeenkomst zijn de algemene voorwaarden voor rekening-courant van de Rabobank 2006 van toepassing (prod 11 dagv).
De onder 2.5 en 2.6 genoemde financieringsvoorstellen door Rabobank zijn bij begeleidende brief van 24 augustus 2007 gericht aan zowel [gefailleerde] als [naam 2] en ter attentie van de heer [naam 1] .
Deze begeleidende brief kent onder meer de volgende inhoud (prod 18 antw):“Onder verwijzing naar onze gesprekken doe ik u hierbij onze aangepaste financieringsvoorstellen toekomen. Ook deze aanbieding bestaat uit twee separaat opgestelde financieringsvoorstellen, welke onlosmakelijk met elkaar zijn verbonden. (…)U treft een aangepast voorstel aan voor een geldlening ad EUR 2.200.000,- ten behoeve van de aankoop van een perceel grond in het plan [naam 3] te Veghel, en de stichting van een bedrijfspand ter plaatse.Daarnaast treft u een aangepast voorstel aan (…) met betrekking tot een structurele aanpassing van uw bestaande krediet- en bankfaciliteit bij onze bank.”
Op 10 mei 2012 heeft Rabobank de financiering aan [gefailleerde] uit hoofde van de kredietovereenkomst tegen 10 juli 2012 opgezegd (prod 4 dagv).
Op 18 mei 2012 heeft Rabobank de financiering aan [naam 2] uit hoofde van de overeenkomst van geldlening met onmiddellijke ingang opgezegd.
Daarbij is [naam 2] gesommeerd om per omgaande de totale vordering (op dat moment € 1.886.100,- te vermeerderen met (boete)rente, provisies en kosten) te voldoen (prod 1 antw).
Op 22 mei 2012 (faillissementsdatum [gefailleerde] ) was [gefailleerde] aan Rabobank uit hoofde van de bankgarantiefaciliteit nog € 312.814,42 verschuldigd (prod 5 dagv).
In de rekening-courant verhouding tussen [gefailleerde] en Rabobank resteerde op dat moment een creditsaldo van € 302.941,45 (prod 6 dagv).
Gedurende de periode na datum faillissement is de bankgarantiefaciliteit teruggelopen van € 312.814,42 naar nihil (prod 17 antw). Op 22 juni 2013 is deze rekening opgeheven (prod 7 dagv).
Bij brief van 24 mei 2012 heeft Rabobank haar vordering bij de curator ingediend voor het geval Rabobank uit de gestelde zekerheden niet geheel zou worden voldaan. Daarin heeft Rabobank ook haar vordering op [naam 2] weergegeven en heeft daarbij het volgende vermeld (prod. 2 antw):“De aan onze bank verpande vorderingen, voorraden en inventaris zijn mede als zekerheid gesteld voor onze vordering op [naam 2] B.V.”
Bij mail van 23 mei 2012 heeft (de advocaat van) Rabobank de curator het volgende bericht (prod 8 antw):“In uw faxbericht aan cliënte van gisteren verzoekt u cliënte te berichten wat zij wenst te doen met de inning van de debiteuren. In dit kader bericht ik u dat cliënte is benaderd door de heren [naam 5] en [naam 6] van bouwbedrijf [naam 4] met het voorstel om gezamenlijk (het bouwbedrijf en cliënt) de debiteuren te innen. Dit zouden de heren eerder hebben gedaan in een faillissement waarin uw collega de heer Hoppenbrouwers curator was.”
Bij mail van 24 mei 2012 heeft de curator [naam 5] onder meer bericht (prod 10 antw):“In vervolg op onze bespreking van vanochtend en het telefonisch overleg van zo-even, bevestig ik in mijn hoedanigheid van curator dat de rechter-commissaris kan instemmen met de totaaldeal zoals eerder besproken.Die totaaldeal komt er kort gezegd op neer dat [naam 6] uit de boedel van [gefailleerde] overneemt:(…)- handelsvorderingen die zijn verpand aan de Rabobank;(…)
U hebt mij medegedeeld dat de bank als pandhouder met deze transactie als geheel akkoord gaat en dat u in dat kader nadere afspraken met de bank heeft gemaakt. Ik zal het op prijs stellen indien u het er toe kunt leiden dat zijdens de bank daarvan een bevestiging mijn kant op wordt gestuurd. Op uw uitdrukkelijk verzoek bevestig ik hierbij nog dat onderdeel van de deal uitmaakt de acceptatie door de boedel van de pretense zekerheidsrechten van de bank. Het staat u vanaf nu vrij u te wenden tot de opdrachtgevers en onderaannemers teneinde te bezien welke werken moeten/kunnen worden gecontinueerd.”
Bij mail van 25 mei 2012 heeft (de advocaat van) Rabobank de curator laten weten dat Rabobank met [naam 5] tot overeenstemming is gekomen aangaande de inning van de debiteuren en hiermee akkoord is mits de curator expliciet de pandrechten en bodemconstructie van Rabobank erkent (prod 11 antw).
Bij mail van 29 mei 2012 heeft de curator aan (de advocaat van) Rabobank onder meer het volgende bericht (prod 6 antw):“De pandrechten die de bank pretendeert op de handelsvorderingen, de voorraad, voertuigen en bouwmaterialen, worden door mij erkend evenals de rechtsgeldigheid van de uitgevoerde bodemverhuurconstructie.
(…)Ik ga er van uit dat de bank zelf een onderhandse executie optuigt ter zake de aan haar verpande zaken. Voor zover mij[n] medewerking is vereist, zal ik die waar mogelijk verlenen.”
Bij mail van 31 mei 2012 heeft de curator aan (de advocaat van) Rabobank onder meer het volgende bericht (prod 14 antw):“De aan de bank verpande activa (handelsvorderingen, voorraad, inventaris, bouwmaterialen, voertuigen) maken geen onderdeel uit van de overeenkomst die ik sloot met [naam 5] . Wel is in de overeenkomst voorzien dat ik a) de pandrechten van de bank erken en b) waar mogelijk medewerking aan een eventuele door de bank op te tuigen onderhandse verkoop aan [naam 5] . Daarvoor zal ik geen additionele boedelbijdrage verlangen. Die bijdrage is versleuteld in de door [naam 5] aan de boedel te betalen koopsom. Ik ga er daarbij wel van uit dat van mij ter zake ook geen verdere materiele inspanningen worden verwacht.”
Bij mail van 22 juni 2012 heeft de curator aan (de advocaat van) Rabobank onder meer het volgende bericht (prod 4 antw):“Voor zover ik heb kunnen vaststellen heeft Bouwbedrijf [gefailleerde] zekerheden aan de bank verstrekt voor hetgeen de bank van haarzelf en van [naam 2] Beheer te vorderen mocht hebben. Ik heb niet vastgesteld dat [gefailleerde] zich jegens de bank ook hoofdelijk heeft gesteld voor schulden van [naam 2] ”.
Bij mail van 26 juni 2012 heeft de curator aan (de advocaat van) Rabobank onder meer het volgende bericht (prod 4 antw):“Ad 1. VolmachtHet is volkomen duidelijk dat ik de akte van 19/12/97 niet goed (genoeg) heb gelezen: de bewuste volmachtverlening is – enigszins tot mijn eigen verbazing; ik ging er ten onrechte van uit dat de volmachtconstructie van latere datum dateert – inderdaad aan het slot sub 1 opgenomen. Dit kan als afgewikkeld worden beschouwd” (prod 4 antw)
Op de bankrekening zijn gedurende de periode na faillietverklaring van [gefailleerde] betalingen gedaan en ontvangen. Het laatste rekeningafschrift bij de bankrekening laat een creditsaldo van € 299.607,11 zien (prod 8 dagv).

De curator vordert:
3. voor recht te verklaren dat Rabobank haar verplichtingen jegens [gefailleerde] uit hoofde van het creditsaldo (of uit welke hoofde dan ook) niet kan verrekenen met enige vordering van Rabobank op [naam 2]
4. Rabobank te gelasten het creditsaldo van € 588.041,01 af te dragen, te vermeerderen met de wettelijke handelsrente over de periode vanaf 22 mei 2012 tot en met de datum voldoening

2. voor recht te verklaren dat er geen sprake is van enig door [gefailleerde] gevestigd derdenpandrecht tot zekerheid van de verplichtingen [naam 2] ;3. voor recht te verklaren dat Rabobank haar verplichtingen jegens [gefailleerde] uit hoofde van het creditsaldo (of uit welke hoofde dan ook) niet kan verrekenen met enige vordering van Rabobank op [naam 2]
4. Rabobank te gelasten het creditsaldo van € 588.041,01 af te dragen, te vermeerderen met de wettelijke handelsrente over de periode vanaf 22 mei 2012 tot en met de datum voldoening

2. voor recht te verklaren haar verplichtingen jegens [gefailleerde] uit hoofde van het creditsaldo (of uit welke hoofde dan ook) niet kan verrekenen met enige vordering van Rabobank op [naam 2]
3. Rabobank te gelasten het creditsaldo van € 588.041,01 af te dragen, te vermeerderen met de wettelijke handelsrente over de periode vanaf 22 mei 2012 tot en met de datum voldoening

2. Rabobank te gelasten het creditsaldo van € 588.041,01 af te dragen, te vermeerderen met de wettelijke handelsrente over de periode vanaf 22 mei 2012 tot en met de datum voldoening
3. voor recht te verklaren dat Rabobank ten aanzien van de Post faillissement credit saldo een voorrangsrecht toe komt, mits in rechte vast is komen te staan dat er sprake is van een verzuim ten aanzien van haar vordering op [naam 2] en dat het Post faillissement credit saldo het resultaat is van betalingen door (handels-)debiteuren op aan Rabobank verpande handelsvorderingen, ten gevolge waarvan Rabobank na het verbindend worden van de uitkeringslijst (en na omslag in de faillissementskosten) met voorrang moet worden voldaan uit het Post faillissement credit saldo
4. voor recht te verklaren dat Rabobank haar verplichtingen jegens [gefailleerde] uit hoofde van het creditsaldo (of uit welke hoofde dan ook) niet kan verrekenen met enige vordering van Rabobank op [naam 2] , ook niet op grond van de maatstaf die volgt uit het arrest Mulder q.q./CLBN (HR 17 februari 1995, NJ 1996,471)
5. voor recht te verklaren dat [gefailleerde] c.q. de faillissementsboedel een vordering verkrijgt (alsmede de daaraan verbonden afhankelijke rechten en nevenrechten) op [naam 2] ter hoogte van een bedrag gelijk aan het bedrag waarvoor Rabobank verhaal neemt of heeft genomen op [gefailleerde] ex art. 6:150 BW
6. voor zover Rabobank verhaal neemt of heeft genomen op [gefailleerde] , Rabobank te gelasten medewerking te verlenen aan het treffen van een beheersregeling in de zin van art. 3:168 BW met de curator handelend namens de boedel van [gefailleerde] ;
een en ander met veroordeling van Rabobank in de proceskosten met nakosten en wettelijke rente.
Rabobank voert verweer.
Op de stellingen van partijen wordt hierna, voor zover van belang, nader ingegaan.
In essentie is de beoordeling van dit geschil in eerste instantie terug te voeren op de beantwoording van de volgende vragen:
Is sprake van een (rechts)geldig pandrecht uit hoofde van de Pandakte 1998 respectievelijk uit hoofde van de verzamelpandakte uit 2012?
Zo ja, is daarbij sprake van een derdenpandrecht?
Zo ja, is een beroep van Rabobank op dit pandrecht naar maatstaven van redelijkheid en billijkheid onaanvaardbaar jegens [gefailleerde] /de curator?
Zo nee, heeft Rabobank ook haar derdenpandrecht uitgewonnen?
Zijn de door Rabobank gestelde kosten voor uitwinning (en het reduceren van de bankgaranties als redelijk aan te merken?
De rechtbank zal eerst deze vragen achtereenvolgens beantwoorden.

De curator stelt dat het pandrecht uit hoofde van de Pandakte 1998 niet rechtsgeldig is omdat [gefailleerde] niet rechtsgeldig is vertegenwoordigd bij de ondertekening van de Pandakte 1998. Voor de curator is dit onduidelijk omdat het handtekeningenblok enkel verwijst naar de heer [gefailleerde] . Ook is het de curator onduidelijk of en wanneer het geregistreerde exemplaar van de pandakte door [gefailleerde] en [naam 2] is ondertekend. De handtekeningenpagina van de Pandakte 1998 is niet geparafeerd en het handtekeningenblok ten behoeve [naam 2] lijkt in andere lettertype getypt.
Voor wat betreft de verpanding uit hoofde van de Pandakte 2012 is de volmacht gebaseerd op een verwijzing naar de volmachtbepaling opgenomen in de volgens de curator niet rechtsgeldige Pandakte 1998.
Rabobank verwijst naar het uittreksel uit het handelsregister (prod 3 antw) waaruit blijkt dat de heer [naam 2] ten tijde van het verkrijgen van de pandrechten de enig bestuurder van [naam 2] was en [naam 2] enig bestuurder van [gefailleerde] . Er is dus sprake van een rechtsgeldige vertegenwoordigingPagina’s 1 en 3 van de Pandakte 1998 zijn voorzien van een paraaf en p. 2 van een handtekening zodat van onduidelijkheid geen sprake is. Een toevoeging in een ander lettertype brengt nog niet mee dat niet rechtsgeldig zou zijn getekend.
De rechtbank overweegt het volgende. Vaststaat dat de heer [naam 2] bestuurder van [naam 2] is en via [naam 2] indirect bestuurder van [gefailleerde] en daarmee zowel voor [naam 2] als [gefailleerde] tekeningsbevoegd is.
Alle pagina’s van de Pandakte 1998 zijn voorzien van ofwel een paraaf of handtekening. De enkele omstandigheid dat de akte een toevoeging in een ander lettertype kent, brengt niet mee dat de pandakte daarmee ongeldig wordt. Dat zou eerst anders zijn wanneer de toevoeging na ondertekening zou zijn aangebracht maar daaromtrent is niets gesteld of gebleken. De rechtsgeldigheid van het in de Pandakte 2012 opgenomen pandrecht is, anders dan de verwijzing naar de pandakte uit 1998, als zodanig niet door de curator ter discussie gesteld.
De conclusie is dat sprake is van een (rechts)geldig pandrecht uit hoofde van de Pandakte 1998 respectievelijk uit hoofde van de verzamelpandakte uit 2012.

De curator stelt dat uit de op de pandrechten van toepassing zijnde algemene bankvoorwaarden 2009 tekstueel volgt dat het pandrecht enkel strekt tot zekerheid van hetgeen Rabobank van haar cliënt [gefailleerde] te vorderen had. Bij de interpretatie van een akte tussen professionele partijen waarbij een goederenrechtelijk zekerheidsrecht wordt gevestigd dient de “Haviltex-maatstaf” te worden toegepast waarbij groot belang wordt gehecht aan de taalkundige uitleg van die akte. Volgens de curator is niet de bedoeling van partijen geweest dat [gefailleerde] en [naam 2] niet alleen voor schulden van zichzelf zekerheid wensten te verschaffen, maar ook over en weer voor schulden van de ander. De woorden ‘onlosmakelijk verbonden’ waarnaar Rabobank in haar conclusie van antwoord verwijst creëren geen aansprakelijkheid of garanties over en weer en waren bedoeld als opschortende voorwaarde (namelijk: dat beide overeenkomsten getekend moesten worden) alvorens Rabobank gehouden zou zijn over te gaan tot uitboeking. Noch in de pandakten, noch in de van toepassing zijnde algemene voorwaarden staat opgenomen dat de betreffende pandrechten “derdenzekerheid” zouden vormen en er zijn geen (voor de vestiging van derdenzekerheid in de praktijk gebruikelijke) bepalingen opgenomen die zien op eventuele gevolgen van derdenzekerheid. De letterlijke tekst van de pandakten (en bijbehorende algemene bankvoorwaarden) impliceert niet dat [gefailleerde] en [naam 2] als pandgever niet alleen voor schulden van zichzelf maar ook voor schulden van elkaar zekerheid beoogden te vestigen. Het opnemen van zowel [gefailleerde] als [naam 2] in de Pandakte 1998 als pandgever zal vermoedelijk zijn ingegeven door praktische redenen ter vergroting van de efficiency zodat niet voor ieder van de pandgevers een separate pandakte hoefde te worden opgemaakt en door deze te worden getekend.
Daarnaast impliceert de rommelige wijze van ondertekening van de Pandakte 1998 dat men niet helder voor de geest had welke vennootschap welke verplichtingen aanging bij de Pandakte 1998. Bovendien is het de curator niet gebleken dat aan [naam 2] op het moment van tekenen van de Pandakte 1998 een geldlening was verstrekt, noch dat er overigens sprake was van verplichtingen (van enige omvang) van [naam 2] aan Rabobank waardoor het te meer onwaarschijnlijker is dat [gefailleerde] ten tijde van de vestiging rekening hield, laat staan de bedoeling had, dat pandrechten uit hoofde van die pandakten mede zouden strekken tot zekerheid van een eventuele toekomstige (substantiële) financiering aan [naam 2] .
In de opzeggingsbrief van 18 mei 2012 (prod 1 antw) staat niets over verpanding van de vordering op [gefailleerde] , terwijl in die brief wel melding wordt gemaakt van de heer [naam 2] als borg bij deze financiering. [gefailleerde] krijgt hiervan geen mededeling wat vreemd is als er een derdenpandrecht zou zijn. Ook in de concept brief van 1 juni 2012 (prod 16 antw) wordt geen melding gemaakt van een derdenpandrecht. Ten tijde van de verzending respectievelijk opstellen van deze (concept)brieven ging Rabobank kennelijk ook niet uit van het bestaan van een derdenpandrecht.
Rabobank voert aan dat het juist de bedoeling van [naam 2] en [gefailleerde] is geweest een pandrecht op hun vorderingen op derden aan Rabobank te verstrekken voor schulden van beide ondernemingen. Dit volgt ook uit de Pandakte 1998. Als pandgever worden beide vennootschappen genoemd en het pandrecht geldt tot zekerheid van wat Rabobank te vorderen heeft op de “pandgever”, zijnde zowel [gefailleerde] als [naam 2] . Als partijen geen pandrecht hadden willen verstrekken voor de schulden van de ander aan Rabobank, dan zouden twee aparte pandakten zijn opgesteld voor iedere partij. Dat een en ander, zoals de curator stelt, vanuit praktisch oogpunt één pandakte is gemaakt, is onjuist en niet nader toegelicht. Van een rommelige ondertekening van de Pandakte 1998 is geen sprake.Verder wijst Rabobank op de van toepassing zijnde algemene voorwaarden voor verpanding van de Rabobankorganisatie 1994 waarin de begrippen pandgever en debiteur naar zijn omschreven.
In de onder r.o. 2.11 genoemde (indienings)brief van 24 mei 2012 heeft Rabobank de curator laten weten dat de pandrechten ook als zekerheid gelden voor haar vordering op [naam 2] . Bovendien heeft de curator het derdenpandrecht in zijn mail van 22 juni 2012 (zie r.o. 2.17) ook erkend.
Anders dan de curator stelt zou volgens Rabobank was op het moment van tekenen van de Pandakte 1998 door Rabobank zowel aan [naam 2] als aan [gefailleerde] een financiering verstrekt.
De rechtbank overweegt hieromtrent het volgende. Het enkele feit [naam 2] en [gefailleerde] als (gezamenlijk) pandgever in één pandakte pandrechten aan Rabobank verstrekt vormt een eerste aanwijzing dat (ook) een derdenpandrecht is beoogd. Als tweede aanwijzing heeft te gelden dat uit de onder r.o. 2.3 aangehaalde definities van de algemene voorwaarden voor verpanding van de Rabobankorganisatie 1994 die op de Pandakte 1998 van toepassing zijn verklaard blijkt dat onder pandgever moet worden verstaan:
De stelling van de curator dat dit louter om “praktische redenen” is gebeurd is zonder toelichting die ontbreekt onbegrijpelijk, zeker gezien tegen de achtergrond er dat wel twee aparte financieringsvoorstellen zijn gedaan die afzonderlijk zijn ondertekend wat de redenering van de curator volgend ook niet “praktisch” zou zijn.Integendeel, uit de onder r.o. 2.7. aangehaalde begeleidende brief blijkt juist dat de financieringsvoorstellen ten behoeve van [naam 2] en [gefailleerde] volgens Rabobank onlosmakelijk met elkaar verbonden zijn wat juist een derde aanwijzing vormt dat doelbewust is gekozen voor een derdenpandrecht.
Deze drie aanwijzingen vormen voldoende basis om tot de conclusie te komen dat aan Rabobank ook een derdenpandrecht is verstrekt.
De vraag of ten tijde van het verstrekken van het (derden)pandrecht in 1998 al of niet door Rabobank financieringen aan ofwel [gefailleerde] ofwel [naam 2] zijn verstrekt, kan daarom in het midden blijven.
De verwijzing naar de inhoud van de (opzeggings)brief van 18 mei 2012 en de concept-brief van 1 juni 2012 gericht aan handelsdebiteuren leggen geen gewicht in de schaal nu uit de meest relevante (indienings)brief van 24 mei 2012 blijkt dat Rabobank jegens de curator een beroep doet op een verkregen derdenpandrecht.
Aan de toevoeging in een ander lettertype als besproken in r.o. 4.5 kan evenmin een argument worden ontleend nu van enige “rommeligheid” niet is gebleken.
De conclusie is dat uit hoofde van de Pandakte 1998 respectievelijk uit hoofde van de verzamelpandakte uit 2012 (Pandakte 2012) derdenpandrechten aan Rabobank zijn verstrekt.

De curator voert aan dat het naar maatstaven van redelijkheid en billijkheid als bedoeld in art. 6:248 lid 2 BW onaanvaardbaar is wanneer Rabobank een beroep doet op dit derdenpandrecht. Rabobank heeft in strijd gehandeld met de op haar rustende zorgplicht ex artikel 2 van de toepasselijke algemene bankvoorwaarden 2009 alsmede de op haar rustende bijzondere zorgplicht die volgt uit de omstandigheden van dit geval. Ten tijde van het aangaan van de derdenzekerheid in 1998 was er nog geen (substantiële) financiering aan [naam 2] . De later in 2007 verstrekte financiering uit hoofde van de overeenkomst van geldlening had als doel de bouw van een bedrijfspand. De in het kader van deze financiering gestelde zekerheden kunnen één op één worden gekoppeld aan de eigendom en exploitatie van dit bedrijfspand, namelijk de verhypothekering van het registergoed waarop dit pand zou worden gerealiseerd en de verpanding van de huurpenningen uit hoofde van de huurovereenkomst tussen [naam 2] als verhuurder en [gefailleerde] als huurder. In de pandakte wordt enkel onder het verscholen kopje “Vermogensverklaring” bepaald dat de reeds bestaande zekerheden ook tot zekerheid voor de aangeboden financiering(en) strekken. [gefailleerde] had dit als derdenzekerheidsverschaffer, die geen partij was bij de overeenkomst van geldlening, niet hoeven te begrijpen.Rabobank heeft ten tijde van de verstrekking van de financiering aan [naam 2] nagelaten [gefailleerde] te informeren over de gevolgen en te waarschuwen voor de risico’s van (het handhaven van) de door [gefailleerde] gevestigde derdenzekerheid voor de financiering uit hoofde van de overeenkomst van geldlening. Gelet op de maatschappelijke positie van Rabobank enerzijds en [gefailleerde] als kleine, niet professionele MKB-onderneming anderzijds, was Rabobank daartoe gehouden.
Een dergelijke waarschuwing had in lijn gelegen met de dagelijkse bancaire praktijk, waarbij een bank bij verstrekking (of wijziging) van een financiering de eventuele borg en/of derdenzekerheidsverschaffer om die reden veelal ter kennisname laat meetekenen.
Tot slot merkt de curator op dat Rabobank zelfs in haar opeisingsbrief aan [gefailleerde] van 10 mei 2012 (prod 4 dagv) geen melding maakt van enige (voorgenomen) opeising van de financiering aan [naam 2] uit hoofde van de overeenkomst van geldlening.
Rabobank betwist dat zij in strijd heeft gehandeld met de op haar rustende zorgplicht. Op het moment dat de Pandakte 1998 werd opgemaakt was er wel een financiering aan [naam 2] verstrekt. Uit de inhoud van de pandakte blijkt duidelijk dat zowel [gefailleerde] als [naam 2] een pandrecht op hun vorderingen op derden hebben verstrekt, zowel voor schulden van [gefailleerde] als voor schulden van [naam 2] aan Rabobank.
[gefailleerde] huurde het pand van [naam 2] en ondanks dat aparte financieringen werden verstrekt, hadden beide ondernemingen er alle belang bij om zekerheid te vestigen.
[gefailleerde] was weliswaar geen partij bij de overeenkomst van geldlening maar was daarmee wel bekend omdat de uiteindelijke bestuurder van beide vennootschappen dezelfde persoon is. Ook uit de inhoud van begeleidende brief van 24 augustus 2007 bij de financieringsvoorstellen blijkt dat het weliswaar om twee separaat opgestelde financieringsvoorstellen gaat maar dat deze onlosmakelijk aan elkaar zijn verbonden.
De passage in de financieringsovereenkomst dat bestaande zekerheden ook strekken tot zekerheid voor de aangeboden financiering(en) staat zowel in de kredietovereenkomst met [gefailleerde] als de overeenkomst van geldlening met [naam 2] .
Rabobank heeft [gefailleerde] en [naam 2] voor het verstrekken van de diverse financieringen en de door hen gestelde (derden)zekerheid afdoende gewezen op de risico’s en gevolgen daarvan, in welk verband Rabobank verwijst naar de verklaring in onder meer de pandakte uit 1998 waarin is opgenomen (prod 6 dagv):“De pandgever verklaart: (…)d. door de bank te zijn gewezen op en bekend te zijn met de risico’s, verbonden aan de onderhavige verpandinge. zich te realiseren dat niet-nakoming door de debiteur van zijn verplichtingen jegens de bank tot gevolg kan hebben dat de bank gebruik maakt van haar pandrechten”.
[gefailleerde] en [naam 2] waren bovendien zakelijke contractspartijen die vaker financieringsovereenkomsten sloten met financiers.
Rabobank heeft zowel in de opzeggingsbrief aan [gefailleerde] d.d. 10 mei 2012 als in de opzeggingsbrief aan [naam 2] d.d. 18 mei 2012 gewezen op
Het faillissement op 22 mei 2012 was de directe aanleiding om over te gaan tot uitwinning van zekerheden. De curator was bekend met (de inhoud van) de Pandakte 1998 en wist, gelet op de inhoud van de indieningsbrief d.d. 24 mei 2012, dat dit pandrecht mede strekte als zekerheid voor de vordering van Rabobank op [naam 2] en heeft dit (derden)pandrecht ook erkend.
De rechtbank overweegt het volgende.
Het betoog van de curator komt er in de kern op neer dat hij Rabobank verwijt dat zij [gefailleerde] in 2007 ten tijde van het aangaan van de overeenkomst van geldlening met [naam 2] niet heeft gewaarschuwd voor de risico’s van (het handhaven van) de door [gefailleerde] gevestigde derdenzekerheid. Een beroep op de in art. 2 van algemene bankvoorwaarden 2009 opgenomen zorgplicht van Rabobank slaagt niet omdat deze verplichting eerst vanaf 2009 geldt terwijl de verweten gedraging in 2007 zou hebben plaatsgevonden.
Bezien moet worden of Rabobank toentertijd een bijzondere zorgplicht heeft geschonden.
De rechtbank stelt daarbij voorop dat zowel [gefailleerde] als [naam 2] geacht moeten worden bekend te zijn met eventuele financieringen die Rabobank ten tijde van het aangaan van de pandakte 1998 zijn verstrekt. [naam 1] was immers (indirect) bestuurder van beide vennootschappen. Ook had [gefailleerde] , gelet op de onder r.o. 4.6 genoemde aanwijzingen, erop bedacht dienen te zijn dat de pandakte 1998 een derdenpandrecht betrof.
Toen Rabobank in 2007 overging tot het verstrekken van twee (extra) financieringen aan [gefailleerde] en [naam 2] heeft Rabobank in beide voorstellen zowel in de samenvatting als in de verdere uitwerking [gefailleerde] en [naam 2] erop gewezen dat bestaande zekerheden gehandhaafd blijven.
De stelling van de curator dat de in het kader van de financiering uit hoofde van de overeenkomst van geldlening met als doel de bouw van een bedrijfspand verstrekte zekerheden één op één op gekoppeld worden aan de eigendom en exploitatie van dit bedrijfspand, miskent dat Rabobank bij de aanbieding van de financieringsvoorstellen, waaronder de handhaving van de bestaande zekerheden, uitdrukkelijk heeft aangegeven dat de twee separaat opgestelde financieringsvoorstellen onlosmakelijk met elkaar verbonden zijn. Daarbij moet betrokken worden dat [gefailleerde] als (toekomstig) huurder ook direct belang had bij de realisatie van het bedrijfspand.
De verwijzing naar een gestelde dagelijkse bancaire praktijk waarbij een derdenzekerheidsverschaffer een financiering ter kennisneming zou meetekenen is in dit geval geen valide argument omdat [gefailleerde] daarvan per definitie kennis heeft genomen nu de tekeningsbevoegdheid van [naam 2] en [gefailleerde] is verenigd in dezelfde persoon.
Het argument dat Rabobank in haar opeisingsbrief van 10 mei 2012 geen melding heeft gemaakt van enige (voorgenomen) opeising van de financiering aan [naam 2] legt ook geen gewicht in de schaal nu Rabobank eerst later, bij brief van 18 mei 2012, tot opeising van die financiering is overgegaan en Rabobank na de faillietverklaring van [gefailleerde] op 22 mei 2012 vervolgens in haar indieningsbrief van 24 mei 2012 de curator heeft bericht dat de aan de bank verpande vorderingen mede als zekerheid zijn gesteld voor haar vordering op [naam 2] .
Zonder nadere toelichting die ontbreekt, valt niet in te zien dat Rabobank vanwege haar maatschappelijke positie jegens [gefailleerde] /de curator gehouden was tot een verdergaande informatie- en/of waarschuwingsplicht.
Op grond van het vorenstaande wordt de stelling van de curator dat Rabobank haar zorgplicht jegens [gefailleerde] /de curator heeft geschonden verworpen en daarmee samenhangend faalt het gedane beroep op art. 6:248 lid 2 BW.

De curator stelt voorop dat hij nooit heeft ingestemd met de verhaalsmogelijkheid van Rabobank uit hoofde van de pandrechten gevestigd door [gefailleerde] ten behoeve van de vordering van Rabobank op [naam 2] . Opeising door Rabobank zou ook niet mogelijk zijn omdat de curator niet is gebleken van verzuim als bedoeld in art. 3:248 lid 1 BW. Ook als er wel sprake zou zijn van verzuim dan komt Rabobank geen verhaal toe op het creditsaldo uit hoofde van de pandakten.
De curator betoogt dat geen sprake was van inning door Rabobank gevolgd door mededeling van verpanding. De curator betwist dat Rabobank de eerst bij antwoord in het geding gebrachte concept mededelingsbrief d.d. 1 juni 2014 aan handelsdebiteuren heeft verstrekt. Ter comparitie heeft de curator bovendien bankafschriften over de periode 22 mei 2012 (faillissementsdatum) tot begin juni 2012 in het geding gebracht waaruit blijkt dat voor € 41.517,41 creditmutaties zijn geweest die (in ieder geval) voorafgaand aan de mededeling hebben plaatsgevonden.
De curator houdt het erop dat de betalingen van (handels-)debiteuren (daarom) “gewone” betalingen aan [gefailleerde] betreffen en niet aan Rabobank. Ten aanzien van het per faillissement aanwezige creditsaldo is het voorrangsrecht van Rabobank teniet gegaan en moet het Post faillissement creditsaldo gekwalificeerd worden als “executie door de curator”, waarop Rabobank wel haar voorrangsrecht behoudt mits zij aantoont dat het post faillissement creditsaldo het resultaat is van betalingen door (handels-)debiteuren op aan Rabobank verpande handelsvorderingen.
Rabobank stelt onder verwijzing naar de mail van 26 juni 2012 (prod 4 antw) dat de curator wel degelijk op de hoogte was dat Rabobank bezig was met de inning van de debiteuren van [gefailleerde] . In deze mail geeft de curator het volgende aan: “De debiteuren zoals ik die in mijn dossier heb gaat als attachment hierbij. De debiteurenadministratie zelve is op het kantoor van de vennootschap achtergebleven en thans beschikbaar voor enerzijds [naam 2] en anderzijds [naam 2] [naam 5] . Als ik het goed begrijp is laatstgenoemde voor en namens de bank bezig met de incasso.”
Verder heeft Rabobank een concept brief d.d. 1 juni 2012 (prod 15 antw) in het geding gebracht gericht aan de debiteuren van [gefailleerde] inhoudende een mededeling dat Rabobank een pandrecht heeft op de vorderingen van failliet [gefailleerde] , en dat Rabobank vanwege het faillissement wenst over te gaan tot uitwinning van haar pandrecht en dat de bank [naam 4] B.V. heeft gemachtigd met de debiteuren van [gefailleerde] in contact te treden en dat bevrijdend betaald kan worden op het bij de Rabobank door [gefailleerde] aangehouden rekeningnummer.Rabobank heeft een verklaring van [xx] [naam 6] en [xx] [naam 5] in het geding gebracht waarin aangegeven wordt dat de betreffende concept-brief telkens persoonlijk in het eerste gesprek met debiteuren is overhandigd (prod 16 antw).
Dat de betalingen hebben plaatsgevonden op het rekeningnummer van [gefailleerde] bij Rabobank is slechts een administratieve afhandeling mede omdat de debiteuren eerder facturen met dit rekeningnummer hebben ontvangen. De debiteuren van [gefailleerde] die hebben betaald na het uitspreken van het faillissement van [gefailleerde] hebben enkel betaald na de mededeling door [naam 5] van de verpanding van de vorderingen van [gefailleerde] aan Rabobank en het verrichten van diverse werkzaamheden door [naam 5] ter afronding van de projecten en/of opdrachten.
Hierdoor werd ook voorkomen dat bankgaranties werden geclaimd.Rabobank stelt dat uit hoofde van de inning door Rabobank een bedrag van € 286.081,73  is binnengekomen.
Voor zover de rechtbank niet zou aannemen dat sprake is van inning als bedoeld in art. 3:248 BW stelt Rabobank subsidiair dat sprake is van een afwijkende wijze van verkoop (inning) als bedoeld in art. 251 lid 2 BW en meer subsidiair dat de curator afstand heeft gedaan van enig recht ten aanzien van (de opbrengst van) de debiteuren van [gefailleerde] .
De rechtbank overweegt het volgende.
Vooropgesteld wordt dat per datum faillissement van [gefailleerde] sprake was van creditsaldo van € 302.941,45 terwijl [gefailleerde] uit hoofde van de bankgarantiefaciliteit nog een bedrag van € 312.814,42 verschuldigd was. Op dat moment had Rabobank een opeisbare vordering op [gefailleerde] . Op grond hiervan was Rabobank gerechtigd het creditsaldo door middel van verrekening te innen.Waar het nu om gaat is hoe de binnengekomen betalingen op het door failliet [gefailleerde] bij Rabobank aangehouden rekeningnummer na faillissementsdatum moeten worden aangemerkt. Met Rabobank is de rechtbank van oordeel dat uit de onder r.o. 2.12-2.15 aangehaalde mailwisseling ontegenzeggelijk blijkt dat Rabobank met inschakeling van [naam 2] tot incassering van de vorderingen op handelsdebiteuren van [gefailleerde] wenste over te gaan en dat de curator hieraan voor zover zijn medewerking vereist zou zijn hieraan medewerking zou verlenen. De curator heeft enkel een kanttekening gemaakt ter zake van de hoofdelijk aansprakelijkheid van [gefailleerde] voor schulden van [naam 2] maar deze kanttekening is in dit geschil verder niet van belang.
De vraag is echter of Rabobank deze voorgenomen inning met inachtneming van art. 3:246 BW, de voorafgaande mededeling aan de (handels)debiteuren, heeft plaatsgevonden.
Een aanwijzing dat mededeling niet telkens heeft plaatsgevonden is gelegen in de omstandigheid dat uit de door de curator overgelegde bankrekeningafschriften valt af te leiden dat voor 1 juni 2012 betalingen zijn gedaan door (handels-)debiteuren van [gefailleerde] terwijl de door Rabobank aan [naam 5] verstrekte concept brief is gedateerd op 1 juni 2012.
Nu de onder r.o. 4.14 bedoelde rekeningafschriften eerst tijdens de comparitie zijn verstrekt en Rabobank hierop nog niet heeft kunnen reageren, zal Rabobank in de gelegenheid worden gesteld zich hierover bij akte uit te laten maar dat wel in een breder kader. De betalingen door (handels)debiteuren hebben plaatsgevonden op het bankrekeningnummer van [gefailleerde] zodat nader onderzoek nodig is om vast te stellen of de na faillissementsdatum op dit rekeningnummer binnengekomen betalingen het gevolg zijn van inning door Rabobank als pandhouder dan wel “gewone” betalingen betreffen die los staan van de inning. In het laatste geval moet de inning worden geacht te zijn gedaan door de curator en komt er geen pandrecht op het geïnde te rusten, maar gaat de vordering met het daarop rustende pandrecht door de inning teniet maar behoudt Rabobank als pandhouder wel zijn voorrang bij de uitdeling in het faillissement respectievelijk de verdeling van de executieopbrengst.
Rabobank zal zich dienen uit te laten over welke vorderingen van [gefailleerde] op (handels-)debiteuren door Rabobank in haar hoedanigheid van pandhouder zijn geïnd en dat met vermelding van de datum en de wijze waarop de mededeling als bedoeld in art. 3:246 lid 1 BW aan de betreffende debiteur heeft plaatsgevonden en de datum waarop (naar aanleiding van deze mededeling) de betaling is gevolgd. De curator zal daarna in de gelegenheid worden gesteld tot het nemen van een antwoordakte.

Rabobank stelt dat zij rechtsgeldig haar vordering van € 312.814,42 met het creditsaldo van € 302.941,45, zoals deze vordering en creditsaldo aanwezig waren op het moment van de faillietverklaring heeft verrekend. Door inspanningen door en namens Rabobank zijn de bankgaranties die zij op verzoek van [gefailleerde] had gesteld, uiteindelijk niet geclaimd wat tijdens het faillissement is bereikt.
De rechtbank leidt hieruit af dat van een verrekening geen sprake zijn, omdat de potentiele tegenvordering voortvloeiende uit verstrekte bankgaranties niet effectief is geworden omdat de bankgaranties niet zijn geclaimd.
De vraag doet zich echter voor of het creditsaldo wel (volledig) verrekend kan worden met de door Rabobank gestelde kosten voor uitwinning en het reduceren van de bankgaranties.
Rabobank becijfert deze kosten totaal op € 321.652,95 en specificeert dit bedrag als volgt:kosten advocaat						€   15.232,77kosten bodemverhuurconstructie				€   10.486,28
huur voor 1 maand					€     7.500,00
kosten inning door [naam 5]				€ 288.433,90.
Volgens Rabobank komen deze kosten op grond van art. 3:253 lid 1 BW voor rekening van [gefailleerde] en kunnen in mindering worden gebracht op het door Rabobank geïnde.
De curator betwist (de hoogte van) de door Rabobank gestelde executiekosten. Deze zijn exorbitant hoog en hierover is geen rekening en verantwoording over afgelegd.
Meer in het bijzonder legt de curator de nadruk op het kostenonderdeel dat Rabobank (zonder de daartoe benodigde instemming van de curator te hebben verkregen) € 288.433,90 heeft betaald aan [naam 5] .
De rechtbank overweegt het volgende. Een curator van een failliete pandgever kan op grond van art. 490c Rv de pandexecutie doen verantwoorden. De rechtbank zal daarom Rabobank (ook) in de gelegenheid stellen bij akte rekening en verantwoording af te leggen ter zake van de door Rabobank gestelde kosten van € 321.652,95 voor uitwinning en het reduceren van de bankgaranties. De curator zal daarna (ook) in de gelegenheid worden gesteld tot het nemen van een antwoordakte.
Iedere verdere beslissing zal worden aangehouden.
De rechtbank
bepaalt dat de zaak weer op de rol zal komen van
bepaalt dat Rabobank zich akte uitlaat over welke vorderingen van [gefailleerde] op (handels-)debiteuren door Rabobank in haar hoedanigheid van pandhouder zijn geïnd en dat met vermelding van de datum en de wijze waarop de mededeling als bedoeld in art. 3:246 lid 1 BW aan de betreffende debiteur heeft plaatsgevonden en de datum waarop (naar aanleiding van deze mededeling) de betaling is gevolgd,
bepaalt dat Rabobank zich bij akte nader uitlaat teneinde rekening en verantwoording af te leggen ter zake van de door Rabobank gestelde kosten van
€ 321.652,95 voor uitwinning en het reduceren van de bankgaranties.
houdt iedere verdere beslissing aan.
Dit vonnis is gewezen door mr. T. Zuidema en in het openbaar uitgesproken op 4 november 2015.

"
ECLI_NL_RBROT_2011_BV0994.xml|False|"Huur bedrijfsruimte. Verhuurster vordert ontbinding van de huurovereenkomst. Huurster heeft betaling van de huurpenningen tijdelijk opgeschort. Zij stelt zich op het standpunt dat haar tegenvallende bedrijfsresultaten deels aan verhuurster te wijten zijn.
RECHTBANK ROTTERDAM
Sector kanton
Locatie Rotterdam
vonnis
in de zaak van
[eiseres],
gevestigd te [plaats],
eiseres in conventie en verweerster in reconventie,
gemachtigde: mr. M. J. Schapendonk, advocaat te Rosmalen (gemeente ’s-Hertogenbosch).
tegen
[gedaagde],
gevestigd te [plaats],
gedaagde in conventie en eiseres in reconventie,
gemachtigde: mr. drs. G. van der Wende, advocaat te Rotterdam,
Partijen worden hierna aangeduid als “[eiseres]” en “[gedaagde]” .
1. Het verloop van de procedure
Het verloop van de procedure volgt uit de volgende processtukken, waarvan de kantonrechter kennis heeft genomen:
- het exploot van dagvaarding met 4 producties van 17 mei 2010;
- de conclusie van antwoord, tevens conclusie van eis in reconventie met 7 producties;
- de conclusie van antwoord in reconventie met 2 producties;
- het tussenvonnis van 16 november 2010;
- het proces verbaal van de op 26 mei 2011 gehouden comparitie van partijen, waarbij aanwezig waren de heer [A], medewerker van de beheerder [beheerder] en de heer [B], directeur van [gedaagde], alsmede de beide gemachtigden.
De uitspraak van het vonnis is door de kantonrechter bepaald op heden.
2. De vaststaande feiten
2.1. [gedaagde] huurt sedert 1 september 1998 214 m2 winkelruimte aan het [adres] van [eiseres] tegen een huurprijs van thans € 10.124,70 per maand. Na 1 september 2008 is de huurovereenkomst voor onbepaalde tijd voortgezet.
2.2. Berekend tot en met mei 2010 heeft [gedaagde] een bedrag van € 27.749,40 aan huur onbetaald gelaten. De afrekening servicekosten 2008 is eveneens niet betaald.
3. De vordering in conventie
In conventie heeft [eiseres] gevorderd de huurovereenkomst tussen partijen te ontbinden en machtiging gevraagd om het gehuurde te ontruimen alsmede de veroordeling van [gedaagde] tot betaling van de achterstallige bedragen en de huur tot de datum van ontbinding, alsmede een schadevergoeding vanaf de datum van ontbinding totdat het gehuurde zal zijn ontruimd, te verhogen met (boete-) rente en buitengerechtelijke- en proceskosten.
4. Het verweer in conventie
[gedaagde] heeft gemotiveerd verweer gevoerd. Allereerst stelt zij dat de dagvaarding niet voldoet aan formele vereisten die tot nietigheid behoren te leiden. Door externe omstandigheden is [gedaagde] in een situatie beland waarin het voor haar onmogelijk is geworden de onderneming rendabel te exploiteren. Een deel van die omstandigheden is aan [eiseres] toe te rekenen en dat is aanleiding voor een verlaging van de huurprijs. De bezoekersaantallen zijn tegengevallen door een langdurige en beperkte bereikbaarheid van het gehuurde tengevolge van bouwwerkzaamheden aan het nabijgelegen centraal station en omgeving. Deze omstandigheid vormt een gebrek in de zin van artikel 7:204 BW. Subsidiair is sprake van onvoorziene omstandigheden die niet voor rekening van [gedaagde] komen. Deze omstandigheden zijn de leegstand in de kantoren boven het winkelcentrum, de bouwput rond het centraal station waardoor de bezoekersaantallen in het winkelcentrum zijn gedaald en de economische crisis in het algemeen. [gedaagde] heeft de betaling van de huurpenningen tijdelijk opgeschort.
5. De vordering in reconventie
[gedaagde] vordert opgrond van de in conventie gestelde oorzaken een huurprijsvermindering tot € 5.000,-- inclusief bijkomende kosten met ingang van 1 januari 2010. De mede gevorderde indeplaatsstelling werd door [gedaagde] tijdens de comparitie van partijen ingetrokken. Subsidiair vordert [gedaagde] ontbinding van de huurovereenkomst.
6. Het verweer in reconventie
De gestelde overlast door de bouwput bij het centraal station is een omstandigheid die niet voor rekening van [eiseres] komt en aldus geen gebrek kan opleveren. De gevolgen van de economische crisis vormen een bedrijfsrisico voor [gedaagde] en komen niet voor rekening van [eiseres]. Van onvoorziene omstandigheden is geen sprake. Er zijn geen verwachtingen gewekt. Er is geen enkele grond voor een herziening van de huurprijs.
7. De beoordeling in conventie
7.1. De door [gedaagde] opgeworpen formele vragen kunnen niet leiden tot de nietigheid van de dagvaarding, nu niet is gebleken dat [gedaagde] op enigerlei wijze in haar verdediging is geschaad. De juiste adresgegevens zijn, op verzoek van [eiseres], in dit vonnis opgenomen.
Tijdens de comparitie van partijen is voorts komen vast te staan dat [eiseres] thans de verhuurder is van het gehuurde.
7.2. [gedaagde] is in 1998 gaan huren en heeft gesteld dat de exploitatie vanaf 2009 problematisch is geworden. Gedurende ongeveer elf jaren heeft [gedaagde] derhalve het gehuurde op een goede wijze kunnen exploiteren. Als vervolgens, tengevolge van de economische crisis, de omzet van de onderneming lager wordt, is dat een omstandigheid die [gedaagde] niet aan [eiseres] kan tegenwerpen. Het behoort tot het ondernemingsrisico van [gedaagde] wanneer haar omzet daalt tengevolge externe omstandigheden, zoals een economische crisis.
7.3. [gedaagde] stelt aan de orde of de omstandigheden die volgens haar hebben geleid tot een verminderde bezoekersstroom naar het winkelcentrum en daarmee een verminderde omzet  voor haar winkel als een gebrek in de zin van artikel 7:204 BW kunnen worden gekwalificeerd. Het gaat om twee omstandigheden, te weten de beweerdelijke leegstand van kantoorruimte boven het winkelcentrum en de omstandigheid dat gedurende een lange tijd ingrijpende werkzaamheden plaatsvinden aan het tegenover het winkelcentrum gesitueerde centraal station.
Op grond van het arrest van de Hoge Raad van 1 februari 2008 NJ 2008,85 (Amicitia) dient te worden getoetst of van de in het tweede lid van artikel 7:204 BW genoemde aan de huurder toe te rekenen omstandigheid ook dan sprake is wanneer die omstandigheid ingevolge artikel 6:75 BW krachtens de in het verkeer geldende opvattingen voor rekening van huurder komt.
De beide geschetste omstandigheden zijn externe ontwikkelingen die inherent zijn aan de dynamiek die in een stad als Rotterdam nu eenmaal aanwezig is. Mogelijk hebben de beide ontwikkelingen invloed gehad op de omzet, maar evengoed had het winkelcentrum kunnen profiteren van voor de omzet positieve ontwikkelingen. De dynamiek van de stad neemt uit haar aard onzekerheden met zich mee en het is aan de huurder om haar bedrijfsvoering aan deze ontwikkelingen aan te passen. De kantonrechter oordeelt dat deze ontwikkelingen en dus ook de geschetste omstandigheden tot het bedrijfsrisico van de huurder behoren. Er is met andere woorden sprake van omstandigheden die naar verkeersopvattingen voor rekening en risico van [gedaagde] komen. Daarmee is sprake van een aan [gedaagde] toe te rekenen omstandigheid in de zin van artikel 7:204 BW en daarom kan van een gebrek geen sprake zijn.
7.4. De verminderde omzet is al evenmin aan te merken als een onvoorziene omstandigheid zoals bedoeld in artikel 6:258 BW. Bij aanvang van de huur en gedurende ongeveer elf jaren daarna heeft [gedaagde] het gehuurde zonder beperkingen kunnen exploiteren. Bij aanvang van de huur kan niet zijn voorzien dat de omstandigheden die, volgens [gedaagde], haar omzet hebben doen inzakken, zich zouden kunnen voordoen. Ook hier heeft te gelden dat deze omstandigheden naar verkeersopvatting voor rekening en risico van [gedaagde] behoren te komen. Ook de aard van de huurovereenkomst verzet zich tegen het ontbinden of wijzigen van de huurovereenkomst op grond van onvoorziene omstandigheden.
7.5. Terloops, in een productie en tijdens de gehouden comparitie van partijen, is door [gedaagde] aan de orde gesteld dat [eiseres] onvoldoende heeft gedaan tegen illegale terrassen van concurrenten in hetzelfde winkelcentrum. Hoewel niet kan worden uitgesloten dat de omzet van [gedaagde] nadelig kan zijn beïnvloed wanneer daarvan inderdaad sprake is geweest, gaat de kantonrechter voorbij aan deze omstandigheid. Ook als bewezen zou kunnen worden dat deze omstandigheid inderdaad een rol heeft gespeeld dan is deze omstandigheid niet aan te merken als een gebrek of onvoorziene omstandigheid die tot de in reconventie gevordere huurprijsaanpassing kan leiden.
7.6. [eiseres] heeft nog niet gereageerd op de stelling van [gedaagde] dat de huurovereenkomst per medio december 2010 tot een einde is gekomen en dat het gehuurde is ontruimd. Daarom wordt nog geen eindvonnis gewezen.
[eiseres] wordt in de gelegenheid gesteld een akte te nemen, teneinde toe te lichten of de huurovereenkomst inderdaad tot een einde is gekomen en op welke wijze. Het ligt in de rede om, waar dat wenselijk is, de vordering aan te passen aan de actuele situatie.
8. De beoordeling in reconventie
8.1. Nu de einduitspraak in conventie wordt aangehouden, wordt ook het oordeel in de reconventie aangehouden gelet op de verwevenheid van de vorderingen.
9 De beslissing
De kantonrechter:
in conventie en reconventie:
verwijst de zaak naar de rolzitting van dinsdag 26 juli 2011 om 15.30 uur teneinde [eiseres] in de gelegenheid te stellen de onder 7.6 bedoelde akte te nemen;
houdt iedere verdere beslissing aan.
Dit vonnis is gewezen door mr. L.J. van Die en uitgesproken ter openbare terechtzitting.
"
ECLI_NL_RBDHA_2020_5661.xml|False|"Kort geding. Vordering ontruiming bedrijfsruimte. Beroep op overmacht en onvoorziene omstandigheden ivm Corona-crisis slaagt niet.
Team Kanton
Zittingsplaats ’s-Gravenhage
EAL
Rolnr.: 8447427 RL EXPL 20-6419
19 juni 2020

de besloten vennootschap met beperkte aansprakelijkheid
gevestigd te Amsterdam,
eisende partij in conventie, gedaagde partij in reconventie
gemachtigden: mr. M.P.C. Radović en mr. Y.M. Vink,
tegen
de coöperatie Coöperatie [naam coöperatie] ,
gevestigd te [vestigingsplaats] ,
gedaagde partij in conventie, eisende partij in reconventie
gemachtigde: mr. J.M. Huber.
Partijen worden aangeduid als USS en [naam coöperatie] .

De kantonrechter heeft kennis genomen van de volgende processtukken:
- de dagvaarding van USS van 25 mei 2020 met producties;
- de akte houdende overlegging producties, tevens akte houdende eis in reconventie
van [naam coöperatie] .
Op 5 juni 2020 heeft een mondelinge behandeling plaatsgevonden. Daarbij zijn Namens USS [betrokkene 1] en [betrokkene 2] verschenen, bijgestaan door mr. Radović en mr. Vink. Namens [naam coöperatie] is [betrokkene 3] verschenen, bijgestaan door mr. Huber. Tijdens de mondelinge behandeling hebben de gemachtigden van beide partijen pleitnotities overgelegd. Van het verhandelde ter zitting zijn door de griffier aantekeningen gemaakt, die zich in het griffiedossier bevinden.
Vervolgens is vonnis bepaald op heden.

Op 20 juni 2017 hebben DWV (de rechtsvoorgangster van USS) en [naam coöperatie] een huurovereenkomst (hierna: de huurovereenkomst) gesloten. Op grond van de huurovereenkomst huurt [naam coöperatie] met ingang van 1 juli 2020 bedrijfsruimte met parkeerplaatsen aan het [adres] te [plaats] (hierna: het gehuurde).
De huur bedraagt op dit moment € 110.219,39 inclusief BTW per kwartaal. De servicekosten bedragen € 39.877,18 inclusief BTW per kwartaal. De huur en servicekosten zijn bij vooruitbetaling verschuldigd.
Op de huurovereenkomst zijn de ‘algemene bepalingen huurovereenkomst kantoorruimte en andere bedrijfsruimte in de zin van artikel 7:230a BW’ (model ROZ) van toepassing. In artikel 11.6 van deze voorwaarden staat:

Het gehuurde bevindt zich in een kantoorpand (hierna: het pand) en bestaat uit verschillende units die [naam coöperatie] gedeeltelijk onderverhuurt aan haar huurders. Het gehuurde is bestemd om te worden gebruikt als kantoor- en vergaderruimte, en wordt gebruikt voor het houden van evenementen zoals congressen, plenaire bijeenkomsten, trainingen, zakelijke meetings en seminars.
Met ingang van 1 juli 2017 heeft DWV aan [naam coöperatie] toestemming gegeven om drie evenementzalen in het pand, die van het gehuurde geen onderdeel uitmaken, ‘om niet’ te gebruiken. [naam coöperatie] heeft deze zalen vervolgens in gebruik genomen.
Over de periode vanaf het tweede kwartaal van 2019 heeft [naam coöperatie] en achterstand laten ontstaan in de betaling van de huur en servicekosten. Op 6 september 2019 hebben DWV en [naam coöperatie] hiervoor een betalingsregeling getroffen. Volgens die regeling zou [naam coöperatie] alle over 2019 nog verschuldigde bedragen uiterlijk op
15 februari 2020 aan USS voldoen.
Op 9 december 2019 heeft DWV aan [naam coöperatie] medegedeeld dat zij de toestemming om de drie evenementzalen om niet te gebruiken per 18 december 2019 introk.
DWV heeft het pand op 17 december 2019 aan USS verkocht en op
18 december 2020 geleverd. Daarbij heeft DWV haar vorderingen uit de huurovereenkomst met [naam coöperatie] aan USS overgedragen.
Bij brief van 31 december 2019 heeft de gemachtigde van [naam coöperatie] aan de gemachtigde van USS bericht:

Het is [naam coöperatie] niet gelukt om haar betalingsachterstand over 2019 uiterlijk op
15 februari 2020 geheel te voldoen. Bij brief van 17 februari 2020 heeft USS [naam coöperatie] gesommeerd de (resterende) betalingsachterstand in te lossen. Voorts heeft USS NCW gesommeerd om het eerste kwartaal van 2020 te betalen.
[naam coöperatie] heeft de betalingsachterstand uit 2019 op 2 juni 2020 ingelost. De huur en servicekosten over het eerste en ook het tweede kwartaal van 2020 heeft zij (minus een overschot uit 2019 ad € 5.521,12) onbetaald gelaten. In totaal gaat het om een bedrag van € 294.672,02.

Na vermindering van eis vordert USS bij vonnis, uitvoerbaar bij voorraad
(zakelijk weergegeven):
1. [naam coöperatie] te veroordelen het gehuurde binnen 14 dagen na betekening van het vonnis te ontruimen op straffe van een dwangsom van € 2.500,- per dag met een maximum van € 35.000,-;
2. USS te machtigen om het gehuurde – zo nodig met de sterke arm – te doen ontruimen zodra 14 dagen zijn verstreken sinds de betekening van dit vonnis;
3. [naam coöperatie] te veroordelen tot betaling aan USS van de kosten van dit geding.
USS legt hieraan (zakelijk weergegeven) ten grondslag dat de betalingsachterstand van € 294,672,02 een zodanige tekortkoming oplevert dat ontbinding van de huurovereenkomst gerechtvaardigd is. Vooruitlopend op een in een bodemprocedure te vorderen ontbinding wil USS dat het gehuurde wordt ontruimd zodat zij het kan verhuren aan een andere partij, om zo verder nadeel te voorkomen.
[naam coöperatie] voert gemotiveerd verweer, dat (voor zover relevant) bij de beoordeling
wordt besproken.

[naam coöperatie] vordert bij vonnis, uitvoerbaar bij voorraad (zakelijk weergegeven):
I. volledige opschorting dan wel ontheffing van de uit de huurovereenkomst voortvloeiende huurbetalingsverplichting over de periode vanaf 1 maart 2020 tot en met 31 mei 2020, althans enige opschorting of ontheffing tot een in goede justitie te bepalen datum, totdat in een bodemprocedure tussen partijen een eindbeslissing is gewezen over een door [naam coöperatie] te vorderen kwijtschelding dan wel vermindering van de over voormelde periode verschuldigde huurprijs en servicekosten;
II. opschorting dan wel ontheffing van 50% van de uit de huurovereenkomst voortvloeiende huurbetalingsverplichting over de periode vanaf 1 juni 2020 tot en met 30 juni 2020, althans enige opschorting of ontheffing tot een in goede justitie te bepalen datum, totdat in een bodemprocedure tussen partijen een eindbeslissing is gewezen over een door [naam coöperatie] te vorderen kwijtschelding dan wel vermindering van de over voormelde periode verschuldigde huurprijs en servicekosten;
III. opschorting dan wel ontheffing van 25% van de uit de huurovereenkomst voortvloeiende huurbetalingsverplichting over de periode vanaf 1 juli 2020 tot de datum waarop de maatregel dat mensen binnen kantoorgebouwen 1,5 meter afstand van elkaar moeten houden door de overheid wordt opgeheven, althans enige opschorting of ontheffing tot een in goede justitie te bepalen datum, totdat in een bodemprocedure tussen partijen een eindbeslissing is gewezen over een door [naam coöperatie] te vorderen kwijtschelding dan wel vermindering van de over voormelde periode verschuldigde huurprijs en servicekosten.
[naam coöperatie] legt hieraan (zakelijk weergegeven) het volgende ten grondslag. De Corona-crisis en met name de maatregelen die de overheid in dit verband heeft getroffen, hebben ertoe geleid dat het gehuurde vrijwel niet meer wordt gebruikt. Hierdoor is de omzet van [naam coöperatie] vanaf 1 maart 2020 sterk verminderd. Daardoor kon en kan [naam coöperatie] niet aan haar huurbetalingsverplichtingen voldoen. Deze buitengewone omstandigheden zijn volgens [naam coöperatie] aan te merken als een vorm van overmacht, dan wel als onvoorziene omstandigheden die maken dat van een ongewijzigde instandhouding van de huurovereenkomst geen sprake zal kunnen zijn.
USS voert gemotiveerd verweer, dat (voor zover relevant) bij de beoordeling
wordt besproken.


De spoedeisendheid van de vorderingen van USS vloeit voort uit haar stelling dat zij het gehuurde ter voorkoming van verder nadeel aan een andere partij wil verhuren en dat dit niet mogelijk is zolang [naam coöperatie] het gehuurde gebruikt. [naam coöperatie] stelt daar weliswaar tegenover dat het door de Corona-crisis niet in de rede ligt dat USS het gehuurde op korte termijn aan een ander kan verhuren, maar (daargelaten of [naam coöperatie] hier gelijk heeft) dit doet niet af aan USS’ wens het gehuurde aan een andere partij te verhuren en het daarachter liggende belang. USS heeft naar het oordeel van de kantonrechter een spoedeisend belang bij haar vorderingen.

Voor toewijzing van vorderingen in kort geding is vereist dat de daaraan ten grondslag gelegde feiten en omstandigheden voldoende aannemelijk zijn en dat het ook in voldoende mate waarschijnlijk is dat die vorderingen in een bodemprocedure zullen worden toegewezen. Voor verder onderzoek (bijvoorbeeld door nadere bewijslevering) naar bepaalde, in het bestek van dit kort geding aangevoerde feiten of omstandigheden, is in beginsel geen plaats. Dat moet in een eventuele bodemprocedure gebeuren. De beoordeling in dit kort geding is dan ook niet meer dan een voorlopig oordeel over het geschil tussen partijen.

Met haar vorderingen loopt USS vooruit op een in een bodemprocedure te vorderen ontbinding van de huurovereenkomst tussen partijen. Zij meent dat de hoogte van de betalingsachterstand van [naam coöperatie] dit rechtvaardigt.
In artikel 6:265 lid 1 BW staat dat iedere tekortkoming van een partij in de nakoming van een van haar verbintenissen de wederpartij de bevoegdheid geeft om de overeenkomst geheel of gedeeltelijk te ontbinden, tenzij de tekortkoming, gezien haar bijzondere aard of geringe betekenis, deze ontbinding met haar gevolgen niet rechtvaardigt. Dit betekent naar vaste rechtspraak dat slechts een tekortkoming van
USS heeft aangevoerd dat de betalingsachterstand van [naam coöperatie] is opgelopen tot een bedrag van € 294.672,02. Dit is ongeveer 6 maanden huur en servicekosten. [naam coöperatie] erkent die achterstand, maar stelt dat deze
Dat [naam coöperatie] , zoals zij heeft aangevoerd, er alles aan heeft gedaan om haar betalingsachterstand in te lopen en dat zij bovendien op korte termijn betalingen zal  kunnen verrichten, doet aan het gegeven van de betalingsachterstand en het gewicht van de tekortkoming niet af.
[naam coöperatie] heeft verder aangevoerd dat het op 9 december 2019 intrekken door DWV van haar aan [naam coöperatie] verleende toestemming om drie evenementzalen om niet te gebruiken binnen korte tijd heeft gezorgd voor een groot omzetverlies, en grote gevolgen voor haar cash flow. Dit heeft er volgens [naam coöperatie] toe geleid dat zij niet direct aan haar betalingsverplichtingen over het eerste kwartaal van 2020 kon voldoen. Haar business model was namelijk in belangrijke mate gestoeld op het gebruik van deze evenementzalen.
Naar het oordeel van de kantonrechter kan [naam coöperatie] aan USS echter niet tegenwerpen dat haar rechtsvoorgangster de toestemming voor het gebruik om niet heeft ingetrokken. Partijen zijn het erover eens dat enig door NCW verworven gebruiksrecht niet op haar relatie met USS is overgegaan. Bovendien heeft [naam coöperatie]  op 31 december 2019 uitdrukkelijk aan USS heeft medegedeeld dat zij ‘deze discussie wilde laten rusten.’ Daarbij komt nog dat [naam coöperatie] haar stelling dat zij door het intrekken van de toestemming een groot omzetverlies heeft geleden, niet heeft onderbouwd. Ten slotte is de kantonrechter het met USS eens dat de gevolgen van dit omzetverlies (zelfs indien daarvan sprake zou zijn) voor rekening van [naam coöperatie] moeten blijven. Het is haar eigen keus geweest om haar bedrijfsvoering niet slechts afhankelijk te maken van gehuurde, maar ook van niet-gehuurde ruimtes in het pand.
[naam coöperatie] heeft ten slotte aangevoerd dat een belangrijke omstandigheid wordt gevormd door het ontbreken van de bereidheid bij USS om in overleg tot een redelijke oplossing te komen. Zij meent dat USS op geen enkele wijze rekening houdt met de gerechtvaardigde belangen van [naam coöperatie] . USS heeft hier tegenover gesteld dat zij in de eerste plaats wenst dat [naam coöperatie] haar betalingsachterstand inlost. Pas daarna is zij bereid met [naam coöperatie] te praten over een vervolg van de huurovereenkomst. Naar het oordeel van de kantonrechter is dat standpunt van USS vanuit haar perspectief begrijpelijk, en in het algemeen niet onredelijk, met name ook omdat het (zoals USS ook heeft aangevoerd) [naam coöperatie] eerder niet is gelukt om de betalingsregeling voor de achterstand uit 2019 tijdig na te komen. De door [naam coöperatie] gestelde omstandigheid dat USS niet bereid is om met [naam coöperatie] in gesprek is te gaan, doet naar het oordeel van de kantonrechter aan het voorgaande dan ook niet af.


De vorderingen van [naam coöperatie] , waarvan het spoedeisend karakter niet is weersproken,
strekken tot opschorting dan wel ontheffing van de op haar rustende betalingsverplichtingen uit de huurovereenkomst met ingang van 1 maart 2020. Daarvoor heeft zij verschillende argumenten aangevoerd.

[naam coöperatie] doet in de eerste plaats een beroep op overmacht. Zij stelt dat haar onderhuurders hun kantoorruimten, vergader- en eventzalen (op een enkele uitzondering na) per 1 maart 2020 hebben gesloten omdat de veiligheid van de gebruikers onvoldoende gewaarborgd kon worden. Door de maatregelen die de overheid vanaf 12 maart 2020 heeft getroffen is dit alleen maar versterkt. Die buitengewone omstandigheden kwalificeren volgens [naam coöperatie] in de eerste plaats als een vorm van overmacht omdat deze situatie het haar belet om aan haar betalingsverplichtingen te voldoen: [naam coöperatie] stelt dat zij vanaf 1 maart 2020 een sterk verminderde omzet heeft doordat de huuropbrengst sterk is teruggelopen en er op dit moment in het geheel geen evenementen in het gehuurde plaatsvinden.
Voor een geslaagd beroep op overmacht is volgens artikel 6:75 BW vereist dat de tekortkoming niet te wijten is aan de schuld van de schuldenaar en ook niet op grond van de wet, rechtshandeling of in het verkeer geldende opvattingen voor zijn risico komt. Om een beroep op overmacht te rechtvaardigen moet de belemmering
In deze zaak, waarin het gaat om het verrichten van huurbetalingen, moet worden vastgesteld dat die prestatie op zichzelf mogelijk is: niets of niemand belet [naam coöperatie] om de huur en servicekosten te betalen. Dat zij evenwel niet aan haar verplichtingen voldoet is (althans in de redenering van [naam coöperatie] ) veroorzaakt door betalingsonmacht.
Betalingsonmacht behoort echter tot de risicosfeer van [naam coöperatie] en kan haar niet ontslaan van haar verplichtingen uit de huurovereenkomst. Het beroep op overmacht slaagt dan ook niet.

[naam coöperatie] stelt (onweersproken) dat de door de overheid vanaf 12 maart 2020 getroffen Corona-maatregelen tot een substantiële aantasting van het genot van het gehuurde hebben geleid, en leiden. De kantonrechter is het met [naam coöperatie] eens dat dit een gebrek oplevert als bedoeld in artikel 7:204 BW: in de Parlementaire Geschiedenis is namelijk opgemerkt dat hiervan ook sprake is indien een (onvoorziene) overheidsmaatregel het gebruik van de zaak verhindert (vgl. Kamerstukken
[naam coöperatie] heeft aangekondigd dat zij vanwege dat gebrek huurprijsvermindering zal vorderen in een nog in te stellen bodemprocedure. Daarop vooruitlopende wil zij dat haar betalingsverplichting wordt opgeschort. [naam coöperatie] onderkent hierbij dat de ROZ-voorwaarden een beroep op huurprijsvermindering uitsluiten (zie artikel 11.6) maar, zo stelt [naam coöperatie] , deze bepaling kan opzij worden gezet omdat sprake is van zodanige onvoorziene omstandigheden dat USS niet naar maatstaven van redelijkheid en billijkheid een ongewijzigde instandhouding van de huurovereenkomst kan verlangen. [naam coöperatie] stelt in dit verband dat haar omzet als gevolg van de Corona-crisis en de daaruit voortkomende overheidsmaatregelen sterk is verminderd.
De kantonrechter begrijpt de stellingen van [naam coöperatie] aldus dat zij de huurovereenkomst gewijzigd wil hebben op grond van het bepaalde in artikel 6:248 lid 2 dan wel   6:258 lid 1 BW. De maatstaf die bij beide artikelen moet worden aangelegd is (vertaald naar het onderhavige geval:) of het vasthouden aan de in huurovereenkomst en algemene voorwaarden neergelegde bepalingen omtrent de huurprijs naar maatstaven van redelijkheid en billijkheid onaanvaardbaar is. Dat is een strenge maatstaf, die terughoudend moet worden toegepast. Partijen mogen namelijk in beginsel nakoming van de tussen hen gemaakte afspraken verlangen.
Naar het oordeel van de kantonrechter kunnen de stellingen van [naam coöperatie] deze zware toets niet doorstaan omdat [naam coöperatie] de omstandigheden op grond waarvan zij stelt dat de huurovereenkomst gewijzigd moet worden niet aannemelijk heeft kunnen maken.
[naam coöperatie] heeft gesteld dat haar omzet door de Corona-crisis en -maatregelen ‘sterk is verminderd.’ Desgevraagd is tijdens de mondeling behandeling namens [naam coöperatie] opgemerkt dat hiermee wordt bedoeld dat de omzet minimaal is gehalveerd.
USS heeft die stellingen van [naam coöperatie] echter betwist, terwijl [naam coöperatie] deze niet met enig stuk heeft onderbouwd. De kantonrechter constateert dan ook, dat iedere (cijfermatige) onderbouwing en/of uitleg omtrent het gestelde omzetverlies ontbreekt. Dit betekent niet alleen dat (indien al zou worden aangenomen dat sprake is van een halvering van de omzet) onduidelijk is in hoeverre de Corona-crisis tot een omzetdaling heeft geleid, maar ook dat niet duidelijk is geworden hoe die zich verhoudt tot eventuele, eveneens aan de Corona-crisis te relateren, kostendalingen. Bij gebreke van deze onderbouwing kan de kantonrechter [naam coöperatie] niet in haar standpunt volgen. Het beroep van [naam coöperatie] op artikel 6:248 lid 2 dan wel
6:258 lid 1 BW kan niet slagen.

Op grond van al hetgeen hiervoor in conventie en reconventie is overwogen zal de kantonrechter de door USS in conventie gevorderde ontruiming toewijzen.
[naam coöperatie] heeft gemotiveerd (en onweersproken) gesteld dat een ontruiming (inclusief die van onderhuurders) door alle beperkende Corona-maatregelen voor haar problematischer zal zijn dan een ontruiming onder ‘normale’ omstandigheden. De kantonrechter zal, gelet op de specifiek in deze zaak aangevoerde omstandigheden, de termijn waarbinnen ontruimd moet worden op 30 dagen stellen in plaats van 14 dagen zoals gevorderd. Anders dan [naam coöperatie] acht de kantonrechter de door USS gevorderde dwangsom van € 2.500,- per dag niet onredelijk, met dien verstande dat het maximum wordt gesteld op € 25.000,-.
De door USS gevorderde machtiging om de ontruiming zo nodig te doen uitvoeren met behulp van de sterke arm zal worden afgewezen. Op grond van de artikelen
556 lid 1 en 557 in samenhang met artikel 444 Rv is de deurwaarder immers zonder rechterlijke tussenkomst bevoegd de hulp van de sterke arm van politie in te roepen.
Alle vorderingen van [naam coöperatie] worden afgewezen.
[naam coöperatie] wordt als de in het ongelijk gestelde partij in conventie en reconventie veroordeeld in de proceskosten, zoals begroot in het dictum van dit vonnis, de wettelijke rente zal worden toegewezen als eveneens hierna vermeld. De gevorderde nakosten zullen op de hierna in het dictum weergegeven wijze worden begroot.


De kantonrechter
1. veroordeelt [naam coöperatie] het gehuurde uiterlijk binnen 30 dagen na betekening van dit vonnis te ontruimen en vrij van gebruik aan USS op te leveren, op straffe van een dwangsom van € 2.500,- per dag dat [naam coöperatie] hieraan niet voldoet, met een maximum van € 25.000,-;
2 veroordeelt [naam coöperatie] in de kosten van de procedure in conventie en reconventie, tot  hiertoe aan de zijde van USS vastgesteld op € 827,38, waaronder begrepen een bedrag van € 720,00, als het aan de gemachtigde van USS toekomende salaris, onverminderd de eventueel over deze kosten verschuldigde BTW en bepaalt dat dit bedrag binnen veertien dagen na betekening van dit vonnis moet zijn voldaan, te vermeerderen met de wettelijke rente als bedoeld in artikel 6:119 BW vanaf het einde van voormelde termijn tot aan de dag der algehele voldoening;
3 veroordeelt [naam coöperatie] tot betaling van € 100,00 aan nasalaris, voor zover USS daadwerkelijk nakosten zal maken, vermeerderd met de wettelijke rente als bedoeld in artikel 6:119 BW met ingang van de vijftiende dag na aanschrijving tot de dag der voldoening, en voorts, indien betekening van het vonnis heeft plaatsgevonden, vermeerderd met de explootkosten van betekening van het vonnis, vermeerderd met de wettelijke rente als bedoeld in artikel 6:119 BW met ingang van de vijftiende dag na betekening tot de dag der voldoening.

4 verklaart dit vonnis tot zover uitvoerbaar bij voorraad;
5 wijst af het door partijen meer of anders gevorderde.
Dit vonnis is gewezen door mr. E.A. Lensink, kantonrechter, en uitgesproken op de openbare terechtzitting van 19 juni 2020, in tegenwoordigheid van de griffier.
"
ECLI_NL_RBROT_2016_4345.xml|False|"Verhuurder vordert verwijdering schotelantenne op balustrade. Vormt de weigering van verhuurder toestemming te verlenen in de gegeven omstandigheden een gerechtvaardigde inbreuk ex artikel 10 lid 2 EVRM op het grondrecht op vrije nieuwsgaring?
zaaknummer: 4678764 / CV EXPL 15-54626
uitspraak: 10 juni 2016

in de zaak van


gevestigd te Rotterdam,
eiseres,
gemachtigde: mr. K.J. van Bergenhenegouwen te Rotterdam,
tegen

wonende te Rotterdam,
gedaagde,
gemachtigde: mr. I. Car te Rotterdam.
Partijen worden hierna “Woonstad” respectievelijk “[gedaagde]” genoemd.
Het verloop van de procedure volgt uit de volgende processtukken, waarvan de kantonrechter heeft kennis genomen:
het exploot van dagvaarding van 3 december 2015, met producties;
de conclusie van antwoord;
het tussenvonnis van 14 januari 2016, waarbij een comparitie van partijen is bepaald;
de brieven van de gemachtigde van Woonstad van 16 en 24 februari 2016, met aanvullende producties;
het proces-verbaal van de op 25 februari 2016 gehouden comparitie van partijen;
de akte zijdens [gedaagde].
De uitspraak van het vonnis is nader bepaald op heden.
Als enerzijds gesteld en anderzijds erkend, dan wel niet of onvoldoende gemotiveerd weersproken, alsmede op grond van de in zoverre niet weersproken inhoud van de producties, staat tussen partijen het volgende vast.
Op 20 juni 2013 hebben [echtgenoot van gedaagde] en zijn echtgenote, [gedaagde], een machtigingsformulier ondertekend, waarin zij hun zoon, [de zoon], tot 10 september 2013 machtigen om uit hun naam onder meer een woning te accepteren en een nieuwe huurovereenkomst te tekenen.
Op 15 juli 2013 heeft Woonstad een huurovereenkomst gesloten met [echtgenoot van gedaagde] voor de woning gelegen aan de [straatnaam, huisnummer en plaatsnaam] (“het gehuurde”).
De huurovereenkomst is namens [echtgenoot van gedaagde] ondertekend door [de zoon].
Na het overlijden van [echtgenoot van gedaagde] is de huurovereenkomst door [gedaagde] voortgezet.
In de huurovereenkomst is onder meer het volgende bepaald:










In de Algemene voorwaarden van Woonstad, versie juni 2009 (hierna: “de algemene voorwaarden”), is onder meer het volgende vermeld:







Woonstad heeft in 2009 een gemeenschappelijke satellietontvanger (hierna: “de GSO”) aangebracht op het complex waartoe het gehuurde behoort, waarmee de huurders internationale televisiezenders kunnen ontvangen.
[gedaagde] heeft aan de buitenzijde van het gehuurde, aan de balustrade van het balkon, een schotelantenne geplaatst.
Zowel Woonstad als haar gemachtigde hebben [gedaagde] gesommeerd de schotelantenne te verwijderen. [gedaagde] heeft aan de sommaties geen gehoor gegeven.
Woonstad heeft gevorderd bij vonnis, uitvoerbaar bij voorraad:
1. [gedaagde] te veroordelen om binnen 14 dagen na betekening van het vonnis de schotelantenne inclusief het bevestigingsmateriaal op of aan het gehuurde te verwijderen en verwijderd te houden, één en ander op straffe van een dwangsom van               € 250,00 per dag voor zolang [gedaagde] in strijd met het vonnis de schotelantenne niet verwijdert of niet verwijderd houdt, met een maximum van € 2.500,00;
2. indien [gedaagde] niet aan het vonnis voldoet en het maximum van € 2.500,00 aan verbeurde dwangsommen is bereikt, Woonstad te machtigen om de schotelantenne inclusief het bevestigingsmateriaal te (laten) verwijderen, op kosten van [gedaagde];
3. [gedaagde] te veroordelen te gedogen dat de schotelantenne wordt verwijderd door Woonstad dan wel door degene die Woonstad hiertoe opdracht heeft gegeven;
4. [gedaagde] te veroordelen in de kosten van de procedure.
Aan haar vordering heeft Woonstad het volgende ten grondslag gelegd.
Op grond van artikel 7:215 lid 6 BW is het de verhuurder toegestaan contractueel vast te leggen dat de plaatsing van een schotelantenne alleen met haar toestemming mag worden gedaan. Woonstad heeft van deze mogelijkheid gebruik gemaakt door in artikel 10.2 van de algemene voorwaarden de plaatsing van een schotelantenne aan haar toestemming te onderwerpen. Doordat de huurovereenkomst is ondertekend door haar zoon op basis van een rechtsgeldige machtiging, is [gedaagde] gebonden aan de algemene voorwaarden. Aangezien [gedaagde] geen toestemming heeft gevraagd en evenmin verkregen voor het plaatsen van de schotelantenne, dient de schotelantenne te worden verwijderd.
Woonstad meent dat de inbreuk op het recht van [gedaagde] op vrije nieuwsgaring door geen schotelantenne toe te staan in dit geval gerechtvaardigd is. Door ondertekening van de huurovereenkomst heeft [gedaagde] ermee ingestemd dat haar recht op vrije nieuwsgaring wordt beperkt. Bovendien heeft [gedaagde] voldoende alternatieven om internationale televisiezenders te ontvangen, niet alleen via de GSO maar ook via het internet (streaming).  Thans hanteert Woonstad het strikte beleid om helemaal geen toestemming meer te geven voor het plaatsen van een schotel. Daarmee wil Woonstad het risico op schade aan derden (waarvoor zij aansprakelijk is) beperken en schade aan haar woningbezit, alsmede het ontsierende effect van schotelantennes voorkomen.
Het verweer strekt ertoe Woonstad niet-ontvankelijk te verklaren althans de vordering af te wijzen, met veroordeling van Woonstad in de kosten van het geding.
In de eerste plaats heeft [gedaagde] aangevoerd dat de algemene voorwaarden niet op haar van toepassing zijn, nu de algemene voorwaarden niet vallen onder de dekking van de machtiging en evenmin aan haar of wijlen haar echtgenoot ter hand zijn gesteld. Bovendien is artikel 10.2 van de algemene voorwaarden niet redelijk. De schotelantenne kan bij het einde van de huur zonder schade en noemenswaardige kosten worden verwijderd, zodat [gedaagde] op grond van artikel 7:215 BW voor het plaatsen van de antenne geen schriftelijke toestemming nodig heeft van Woonstad.
Voorts stelt [gedaagde] zich op het standpunt dat er sprake is van een ongerechtvaardigde inbreuk op haar recht op vrije nieuwsgaring ingevolge artikel 10 EVRM. Betwist wordt dat zij afstand heeft gedaan van dit recht. [gedaagde] is bijna 80 jaar en haar moedertaal is alleen Berbers. Daarnaast spreekt zij beperkt Arabisch. Zij kijkt naar zender 8, een Marokkaans Berberse zender, en naar Al Manar, een religieus getinte Libanese zender. Beide zenders worden niet uitgezonden via de GSO. Of de twee zenders via internet te bekijken is, is niet zeker, maar [gedaagde] is digibeet. Zij heeft thuis geen internet, pc of tablet en zij kan niet worden gedwongen om daarvoor kosten te maken. [gedaagde] vult haar dag met het bekijken van programma’s via de schotel en voor haar is tv kijken via de schotel de enige optie. Verder is de schotel deskundig aangebracht, zodat er geen risico is op schade of gevaar. Mocht de schotel vallen, dan valt deze bovendien in de gemeenschappelijke tuin waar niemand komt. Het complex waartoe het gehuurde behoort, is niet van bijzondere architectuur, zodat een ontsierend effect niet als zwaarwegende reden kan worden aangevoerd.
De nadere stellingen partijen worden, voor zover relevant, besproken bij de beoordeling van het geschil.
Ten aanzien van de vraag of [gedaagde] gebonden is aan de algemene voorwaarden, wordt het volgende overwogen.
In beginsel zijn algemene voorwaarden van toepassing indien deze door de wederpartij zijn aanvaard. Of [gedaagde] de gelding van de algemene voorwaarden heeft aanvaard, moet worden beoordeeld aan de hand van de bepalingen over aanbod en aanvaarding (artikel 6:217 e.v. BW) en de totstandkoming van rechtshandelingen in het algemeen (artikel 3:33 e.v. BW). Onweersproken staat vast dat [de zoon] ten tijde van het ondertekenen van de huurovereenkomst gemachtigd was om namens zijn ouders een nieuwe huurovereenkomst te tekenen. Door die ondertekening is [gedaagde] gebonden aan de bepalingen uit de huurovereenkomst. Nu in artikel 10.2 van de huurovereenkomst is bepaald dat de algemene voorwaarden onlosmakelijk deel uitmaken van de huurovereenkomst, wordt [gedaagde] geacht de toepasselijkheid van de algemene voorwaarden te hebben aanvaard.
Uit het verweer dat de algemene voorwaarden niet aan [gedaagde] ter hand zijn gesteld en om die reden niet toepasselijk zijn, begrijpt de kantonrechter dat [gedaagde] een beroep doet op vernietiging van de algemene voorwaarden op grond van artikel 6:233 sub b jo. 6:234 lid 1 sub a BW. Ook dit verweer kan niet slagen. Door ondertekening van de huurovereenkomst heeft [de zoon] verklaard dat hij de algemene voorwaarden van Woonstad heeft ontvangen. Met het verstrekken van de algemene voorwaarden aan [de zoon] als gemachtigde van [gedaagde], heeft Woonstad voldaan aan de in artikel 6:234 lid 1 sub a BW bedoelde terhandstelling. Dat [de zoon] de algemene voorwaarden vervolgens niet meer aan [gedaagde] heeft verstrekt of met haar heeft besproken, hetgeen wel op zijn weg had gelegen als gemachtigde, kan niet aan Woonstad worden tegengeworpen.
Het verweer dat artikel 10.2 van de algemene voorwaarden niet redelijk is (en daarom vernietigbaar op grond van artikel 6:233 sub a BW), wordt gepasseerd. Van de regel dat de huurder, voor veranderingen aan de gehuurde ruimte die zonder noemenswaardige kosten ongedaan kunnen worden gemaakt, geen toestemming behoeft van de verhuurder (artikel 7:215 lid 1 BW), kan op de voet van artikel 7:215 lid 6 BW worden afgeweken als het gaat om de buitenzijde van een gehuurde woonruimte. Het is Woonstad dan ook toegestaan om het plaatsen van schotelantennes te onderwerpen aan haar schriftelijke toestemming. [gedaagde] heeft verder geen feiten of omstandigheden aangevoerd waaruit blijkt dat het onderhavige beding onredelijk bezwarend is voor haar.
Uit het voorgaande vloeit voort dat [gedaagde] gebonden is aan de algemene voorwaarden.
Door zonder schriftelijke toestemming van Woonstad een schotelantenne te plaatsen op de balustrade van het gehuurde, handelt [gedaagde] in beginsel in strijd met artikel 10.2 van de algemene voorwaarden. Tegenover deze regel staan echter aard en strekking van artikel 10 lid 1 EVRM, waar [gedaagde] een beroep op doet en waarin onder meer is bepaald dat een ieder recht heeft op de vrijheid om inlichtingen of denkbeelden te ontvangen. Op grond van artikel 10 lid 2 EVRM kan dit recht worden onderworpen aan bepaalde formaliteiten, voorwaarden, beperkingen of sancties die bij de wet zijn voorzien en in een democratische samenleving noodzakelijk zijn, onder meer in het belang van de rechten van anderen.
De kantonrechter zal dienen te beoordelen of de weigering van Woonstad om [gedaagde]
toestemming te verlenen voor het plaatsen van een schotel in de gegeven omstandigheden en gelet op de tussen partijen geldende privaatrechtelijke verhouding, een gerechtvaardigde inbreuk ex artikel 10 lid 2 EVRM vormt op het grondrecht op vrije nieuwsgaring. In het kader van deze belangenafweging wordt het volgende overwogen.
In lijn met het arrest van het gerechtshof te Den Haag van 6 september 2011 (ECLI:NL:GHSGR:2011:BS8895) wordt geoordeeld dat een schotelantenne aan de buitenkant van een woning een ontsierend en veelal stigmatiserend beeld oplevert, zulks met het risico op verloedering van de leefomgeving met alle negatieve gevolgen van dien (voor alle huurders in de omgeving) alsook dat een huiseigenaar belang heeft bij het voorkomen van extra boorgaten in zijn woning en het beperken van zijn (risico)aansprakelijkheid als bezitter van de opstal ex artikel 6:174 BW. De omstandigheden dat het onderhavige complex van Woonstad geen bijzonder architectonisch gebouw is en de schotelantenne professioneel is aangebracht, doen daar niet aan af. Gelet daarop en het feit dat Woonstad, als woningcorporatie in de zin van artikel 19 lid 1 Woningwet, uitsluitend in het belang van de volkshuisvesting werkzaam is en in dat kader onder meer de verplichting heeft om bij te dragen aan de leefbaarheid in de buurten en wijken waar haar woongelegenheden gelegen zijn, onderkent de kantonrechter het belang van Woonstad om een actief beleid te voeren tegen de wildgroei van schotelantennes teneinde de ontsiering van en schade aan gevels alsook schade aan derden tegen te gaan.
Daartegenover staat het belang van [gedaagde] om de door haar gewenste televisiezenders te kunnen ontvangen. Eerst ter zitting is aan de kant van [gedaagde] aangegeven om welke zenders het gaat, namelijk een Marokkaanse zender waarop de moedertaal van [gedaagde] (Berbers) wordt gesproken en een Libanese zender die door [gedaagde] vanuit religieus oogpunt wordt bekeken. Woonstad heeft daardoor niet voorafgaand aan de zitting kunnen onderzoeken of de bewuste zenders via andere wijze kunnen worden ontvangen. Hoewel vaststaat dat de zenders niet via de GSO kunnen worden bekeken, valt niet uit te sluiten dat dit wel mogelijk is via internet (streaming). Ter zitting kon de gemachtigde van [gedaagde] niet met zekerheid zeggen dat dit niet mogelijk was, zodat daaruit de gevolgtrekking kan worden gemaakt dat dit door [gedaagde] nog niet nader is onderzocht. Dat [gedaagde] een digibeet is, hoeft er niet aan in de weg te staan dat zij via internet de gewenste zenders kan bekijken. Zoals het thans via de schotelantenne en satellietontvanger voor haar is ingesteld door derden, waardoor zij in een paar eenvoudige stappen televisie kan kijken, kan dit ook worden geregeld met internet via een pc of tablet. Bovendien is gesteld noch gebleken dat deze zenders de enige zenders zijn die aan de behoefte van [gedaagde] voldoen. Ook indien de bewuste zenders niet via het internet te ontvangen zouden zijn, kan worden aangenomen dat [gedaagde] via de GSO en/of het internet toegang heeft tot andere Marokkaans Berberse zenders alsmede zenders die haar specifieke geloof aangaan. Dat dit wellicht extra kosten met zich meebrengt, maakt de situatie niet zonder meer onredelijk bezwarend. [gedaagde] heeft niets concreets gesteld over kosten.
Voorts wordt in aanmerking genomen dat, nu Woonstad in het kader van haar strikte schotelbeleid de plaatsing van antennes aan haar toestemming heeft onderworpen en [gedaagde] zich bij het aangaan van de huurovereenkomst tevens heeft verbonden aan de algemene voorwaarden en dus ook dit beleid, [gedaagde] minder snel aanspraak kan maken op precies die (kwaliteit van) programma’s die zij wenst te bekijken.
Een en ander afwegende, is de kantonrechter van oordeel dat de belangen van Woonstad prevaleren boven die van [gedaagde]. De inbreuk op het recht van [gedaagde] op vrije nieuwsgaring is in dit geval gerechtvaardigd, zodat [gedaagde] gehouden is de schotelantenne inclusief het bevestigingsmateriaal te verwijderen dan wel te gedogen dat het door Woonstad wordt verwijderd.
Dit betekent dat de vordering van Woonstad wordt toegewezen.
Als de in het ongelijk gestelde partij wordt [gedaagde] veroordeeld in de kosten van de procedure.
De kantonrechter:
- veroordeelt [gedaagde] om binnen 14 dagen na betekening van dit vonnis de schotelantenne inclusief het bevestigingsmateriaal op of aan het gehuurde te verwijderen en verwijderd te houden, één en ander op straffe van een dwangsom van                 € 250,00 per dag voor zolang [gedaagde] in strijd met dit vonnis de schotelantenne niet verwijdert of niet verwijderd houdt, met een maximum van € 2.500,00;
- machtigt Woonstad om de schotelantenne inclusief het bevestigingsmateriaal te (laten) verwijderen op kosten van [gedaagde], indien [gedaagde] niet aan dit vonnis voldoet en het maximum van € 2.500,00 aan verbeurde dwangsommen is bereikt;
- veroordeelt [gedaagde] te gedogen dat de schotelantenne wordt verwijderd door Woonstad dan wel door degen die Woonstad hiertoe opdracht heeft gegeven;
- veroordeelt [gedaagde] in de proceskosten, tot aan deze uitspraak aan de zijde van Woonstad vastgesteld op € 96,16 aan dagvaardingskosten, € 116,00 aan griffierecht en € 300,00 aan salaris voor de gemachtigde;
- verklaart dit vonnis uitvoerbaar bij voorraad.
Dit vonnis is gewezen door mr. T.M.J. Smits en uitgesproken ter openbare terechtzitting.
775
"
ECLI_NL_RBARN_2003_AF4875.xml|False|"-
Rechtbank Arnhem
Sector civiel recht
Rolnummer: 00/1717
Datum uitspraak: 19 februari 2003
Vonnis
in de zaak van
de besloten vennootschap met beperkte aansprakelijkheid
ARCADIS HEIDEMIJ REALISATIE B.V.,
gevestigd te Arnhem,
eiseres bij exploot van dagvaarding van 12 oktober 2000,
procureur mr. J.C.N.B. Kaal,
advocaat mr. M.R. Oranje te Amsterdam,
tegen
DE PROVINCIE GELDERLAND,
zetelend te Arnhem,
gedaagde bij genoemd exploot,
procureur mr. E.A. van der Dussen,
advocaat mr. B.J.W. Walraven te Rotterdam.
Het verloop van de procedure
Arcadis heeft de Provincie gedagvaard voor deze rechtbank en geconcludeerd voor eis overeenkomstig de dagvaarding, onder overlegging van producties. Vervolgens heeft de Provincie geconcludeerd voor antwoord, eveneens onder overlegging van producties. Daarna heeft Arcadis gerepliceerd en de Provincie gedupliceerd, beiden onder overlegging van producties. Daarna hebben de partijen op verzoek van Arcadis hun zaak doen bepleiten. De pleitaantekeningen van beide advocaten alsmede de door Arcadis bij gelegenheid van het pleidooi overgelegde producties, bevinden zich bij de stukken. Daarna is vonnis bepaald.
De vaststaande feiten
1.1  De gemeenteraad van  Arnhem heeft op 6 juli 1992 het bestemmingplan “Industrieterrein Koningspley-Noord” vastgesteld dat in het plangebied de vestiging van bedrijven in de milieucategorieën 1 tot en met 5, waaronder compostbedrijven (categorie 5), mogelijk maakte. Dit bestemmingsplan is op 16 maart 1993 goedgekeurd door Gedeputeerde Staten van Gelderland (hierna: GS).
1.2  In het Gelders Provinciaal Afvalstoffenplan 1993-1997 (PAP III) van juli 1993 is aangegeven dat in de provincie Gelderland op dat moment één inrichting voor de compostering van GFT-afval in bedrijf is, te weten de VAR in Voorst met een capaciteit van 100 Kton per jaar en met een tijdelijke uitbreiding tot 1996 van 50 Kton per jaar, dat voor één bedrijf (ARN in Beuningen) een milieuvergunning is verleend voor een capaciteit van 75 Kton per jaar, en dat er initiatieven zijn voor de oprichting van inrichtingen in Duiven (50 Kton) en Barneveld (50 Kton). Aldus zou op termijn de capaciteit voor de verwerking van GFT-afval 275 Kton per jaar gaan bedragen.
In PAP III is geschat dat in de periode van 1993 tot en met 1997 het aanbod van GFT-afval van 144 Kton per jaar in 1993 zou oplopen tot 284 Kton per jaar in 1997. Verder is in PAP III aangegeven:
Uit de tabel blijkt, dat (…), de beschikbare capaciteit achterblijft bij het totale aanbod. Aangezien echter ook capaciteit beschikbaar is bij inrichtingen met een vergunning voor het composteren van groen en een deel van het afval daar kan worden gecomposteerd, zal er naar verwachting voldoende capaciteit beschikbaar zijn. Gedeputeerde Staten zullen dan ook voor de compostering van maximaal 275 kton GFT vergunningen verlenen. Als een van de bovengenoemde initiatieven niet wordt gerealiseerd, is er ruimte voor andere initiatieven.
1.3  Op 9 maart 1995 heeft Arcadis (toen nog genaamd Heidemij Realisatie B.V.)  bij GS een aanvraag ingediend ingevolge de Wet milieubeheer voor het oprichten en in werking hebben van een composteerinrichting voor GFT-afval en analoog GFT-afval met een capaciteit van 90 Kton per jaar gevestigd op het industrieterrein aan de Koningspleij-Noord te Arnhem.
1.4  Bij Koninklijk Besluit van 10 juli 1995 heeft de Kroon het bestemmingsplan “Industrieterrein Koningspley-Noord” vernietigd.
1.5  Op 22 december 1995 hebben GS een milieuvergunning voor de inrichting in Duiven voor de verwerking van 50 Kton GFT per jaar verleend.
1.6  Bij besluit van 10 juli 1996 hebben GS de door Arcadis gevraagde milieuvergunning geweigerd. Ten tijde van dat besluit hadden GS al een milieuvergunning verleend voor de inrichting in Barneveld voor de verwerking van 50 Kton GFT per jaar en ook was toen duidelijk dat de inrichting in Beuningen niet zou doorgaan.
1.7  Tegen het besluit van 10 juli 1996 heeft Arcadis beroep ingesteld bij de Afdeling bestuursrechtspraak van de Raad van State (hierna: de Afdeling).
1.8  Bij uitspraak van 10 augustus 1999 heeft de Afdeling het beroep van Arcadis gegrond verklaard en het bestreden besluit vernietigd. Op dat moment waren door de Provincie aan anderen reeds milieuvergunningen verleend voor de verwerking van in totaal 275 Kton GFT-afval per jaar.
Het geschil
2.1  Arcadis vordert na vermeerdering van eis, bij vonnis, uitvoerbaar bij voorraad:
- een verklaring voor recht, inhoudende dat de Provincie onrechtmatig jegens haar heeft gehandeld door het nemen van het besluit van 10 juli 1996 en daarom aansprakelijk is voor de schade die zij daardoor heeft geleden,
- de veroordeling van de Provincie om aan haar € 229.275,18 te betalen, vermeerderd met de wettelijke rente daarover vanaf 10 juli 1996 in verband met de schade die zij heeft geleden in verband met de vergeefse vergunningaanvraag en de daarbij behorende voorbereidingskosten,
- de veroordeling van de Provincie om aan haar € 5.158.523,13 te betalen, vermeerderd met de wettelijke rente daarover vanaf 10 juli 1996, althans een door de rechtbank in goede justitie te bepalen bedrag, vanwege de verdere schade die zij door het onrechtmatige besluit van 10 juli 1996 heeft geleden,
een en ander met veroordeling van de Provincie in de kosten.
2.2  Arcadis stelt daartoe dat de Provincie door het nemen van het besluit van 10 juli 1996 onrechtmatig jegens haar heeft gehandeld en daarom aansprakelijk is voor de schade die zij daardoor heeft geleden. De schade bestaat volgens Arcadis uit vergeefs gemaakte kosten en misgelopen winst.
3.  De Provincie heeft gemotiveerd verweer gevoerd.
De beoordeling van het geschil
4.  Door de Provincie is niet gesteld en evenmin is gebleken dat het daartoe bevoegde orgaan heeft besloten tot het voeren van verweer in deze procedure. Hiervan zal alsnog moeten blijken en de Provincie zal daarom in de gelegenheid worden gesteld bij akte zich daaromtrent uit te laten. Wanneer de Provincie aantoont dat rechtsgeldig is besloten tot het voeren van verweer in deze procedure, geldt het volgende.
5.  Met de vernietiging door de Afdeling van het besluit van 10 juli 1996 staat vast dat de Provincie onrechtmatig heeft gehandeld alsmede dat de Provincie daaraan schuld heeft. De partijen zijn verdeeld over de vraag of Arcadis daadwerkelijk schade heeft geleden en of er ook een oorzakelijk verband bestaat tussen de beweerdelijk geleden schade en het onrechtmatig genomen besluit. De Provincie heeft in verband met dit laatste aangevoerd dat het enkele feit dat het besluit van 10 juli 1996 vanwege motiveringsgebreken door de Afdeling is vernietigd, onverlet laat dat de door Arcadis gevraagde milieuvergunning ook nog om andere redenen geweigerd kon worden en dat daarom ook een nieuwe beslissing op haar aanvraag negatief zou zijn. Bovendien, zo stelt de Provincie, zou voor de geplande inrichting nooit een bouwvergunning zijn afgegeven omdat de plannen van Arcadis in strijd waren met het vigerende bestemmingsplan.
6.  Tegenover het verweer van de Provincie dat de inrichting nooit zou zijn gerealiseerd omdat daarvoor geen bouwvergunning zou zijn verleend, heeft Arcadis aangevoerd dat dit een later feit is waarmee het oorzakelijk verband tussen de onrechtmatige besluitvorming van de Provincie en haar schade niet verbroken wordt. Dat er tussen het handelen van de Provincie en de door Arcadis gestelde schade een oorzakelijk verband bestaat, kan echter niet zonder meer worden aangenomen. Van belang daarbij is de grondslag van de vordering tot schadevergoeding. Zoals hiervoor al is aangegeven vordert Arcadis schade in verband met tevergeefs gemaakte kosten (€ 229.275,18) alsmede schade in verband met misgelopen exploitatiewinst (€ 5.158.523,13). Bij pleidooi heeft Arcadis toegegeven dat het eerstgenoemde bedrag is begrepen in het laatstgenoemde bedrag. De vordering ten aanzien van de misgelopen exploitatiewinst wordt daarom geacht te zijn beperkt tot € 4.929.247,95.
7.  Er kan niet zonder meer vanuit worden gegaan dat Arcadis exploitatiewinst zou hebben behaald wanneer de Provincie indertijd een rechtmatig besluit zou hebben genomen. In de eerste plaats niet omdat met de uitspraak van de Afdeling nog niet vast staat dat de Provincie hoe dan ook een milieuvergunning had moeten afgeven - de Afdeling heeft zich over die vraag inhoudelijk niet uitgelaten - maar ook niet omdat Arcadis deze schade ook zou hebben geleden als er geen bouwvergunning voor de inrichting zou zijn afgegeven en de inrichting om die reden niet gerealiseerd had kunnen worden. Daarom zal in ieder geval moeten komen vast te staan dat voor de inrichting een bouwvergunning zou zijn afgegeven.
8.  Tussen de partijen is niet in geschil dat ten tijde van het in geding zijnde besluit, 10 juli 1996, de bouw van een composteerinrichting aan de Koningspley niet mogelijk was omdat het vigerende bestemmingsplan dit niet toestond. De desbetreffende gronden hadden toen, zo heeft de Provincie onweersproken gesteld, een agrarische bestemming. Kennelijk bood het vigerende bestemmingplan terzake ook geen binnenplanse vrijstellingsmogelijkheden; dat is althans niet gesteld of gebleken. Vanwege het zogenoemd limitatief-imperatieve stelsel van artikel 44 van de Woningwet zou dit betekenen dat de bouwvergunning voor een composteerinrichting in beginsel had moeten worden geweigerd. Dit zou slechts anders zijn indien een zogenaamde anticipatieprocedure ingevolge artikel 19 van de Wet op de ruimtelijke ordening (oud) gevolgd had kunnen worden. Dit was in die tijd alleen mogelijk wanneer ten tijde van de bouwvergunningaanvraag een voorbereidingsbesluit voor de desbetreffende gronden was genomen of wanneer een ontwerp voor een bestemmingsplan ter inzage was gelegd. Dat een van beide gevallen zich toen voordeed, is niet gesteld of gebleken. Integendeel: precies een jaar eerder, op 10 juli 1995, had de Kroon het bestemmingsplan “Industrieterrein Koningspley-Noord”, dat de bouw van een composteerinrichting aan de Koningspley mogelijk maakte, vernietigd.
9.  Bij pleidooi heeft Arcadis aangevoerd dat het opnieuw in procedure brengen van een bestemmingsplan zeker tot de mogelijkheden behoorde. Bepalend is echter of de gemeenteraad van Arnhem ook bereid was daartoe over te gaan of over te gaan tot het nemen van een voorbereidingsbesluit alvorens Arcadis de bouwvergunning zou aanvragen. Alleen dan immers zou op grond van artikel 50 lid 5 van de Woningwet (oud) een anticipatieprocedure kunnen worden gevolgd. Daarbij zij opgemerkt dat tegen het al of niet nemen van dergelijke besluiten door de raad in rechte niet kon worden opgekomen. Arcadis was dus afhankelijk van de bereidheid van de gemeenteraad om aan haar plannen medewerking te verlenen door een bestemmingsplan in procedure te brengen dat de bouw van een composteerinrichting ter plaatse mogelijk maakte of om een voorbereidingsbesluit te nemen, nog daargelaten de vraag hoe groot de kans was dat een dergelijke procedure uiteindelijk met succes zou kunnen worden afgerond. Arcadis heeft niets gesteld waaruit kan worden afgeleid dat die bereidheid er was bij de gemeenteraad. De enkele stelling dat een bestemmingsplan tot de mogelijkheden behoorde is daartoe onvoldoende, temeer nu de gemeenteraad, nadat het bestemmingsplan “Industrieterrein Koningspley-Noord” in juli 1996 was vernietigd, tot op heden kennelijk geen grond heeft gezien de agrarische bestemming van de gronden te wijzigen.
10.  Er is dan ook geen reden om aan te nemen dat in 1996 een bouwvergunning voor een composteerinrichting met een buitenplanse vrijstelling via de anticipatieprocedure zou zijn afgegeven. Het moet er daarom voor worden gehouden dat er na 10 juli 1996 nooit een bouwvergunning voor een composteerinrichting aan de Koningspley zou zijn verleend. Dit betekent dat er geen oorzakelijk verband bestaat tussen de gestelde schade in verband met het niet kunnen exploiteren van een composteerinrichting en het onrechtmatig handelen van de Provincie. De vordering van Arcadis moet in zoverre dan ook worden afgewezen.
11.  Ten aanzien van de vordering tot vergoeding van tevergeefs gemaakte kosten, is eveneens van belang of de onrechtmatige besluitvorming heeft geleid tot deze schadepost. De Provincie heeft in dit verband aangevoerd dat Arcadis deze kosten hoe dan ook zou hebben gemaakt en dat er daarom geen sprake kan zijn van schade.
12.  Vooropgesteld zij dat op het moment dat Arcadis de vergunningaanvraag indiende de bouw van een composteerinrichting aan de Koningspley in beginsel mogelijk was op grond van het door GS goedgekeurde bestemmingsplan “Industrieterrein Koningspley-Noord”. Niet in geschil is evenwel dat dit bestemmingplan nooit in werking is getreden. Uitgangspunt is dat degene die op basis van nog niet onherroepelijk geworden besluiten investeringen doet, dit in beginsel voor eigen risico doet. Terecht heeft Arcadis er echter bij repliek op gewezen dat in deze zaak bepalend is of de voorbereidingskosten door de onrechtmatige besluitvorming van de Provincie niet meer door haar kunnen worden terugverdiend en daarmee dus voor niets zijn gemaakt. Als dit zo is, is er sprake van schade aan de zijde van Arcadis. Beoordeeld moet daarom worden of Arcadis, wanneer de Provincie dit onrechtmatige besluit niet zou hebben genomen, haar kosten zou hebben kunnen terugverdienen via de composteerinrichting. Ook hier geldt om dezelfde redenen als hiervoor onder 8 tot en met 10 aangegeven, dat er niet van kan worden uitgegaan dat de composteerinrichting ooit daadwerkelijk gerealiseerd had kunnen worden omdat er niet van kan worden uitgegaan dat daarvoor ooit een bouwvergunning zou zijn afgegeven. Arcadis had haar kosten voor de aanvraag van de milieuvergunning dus nooit kunnen terugverdienen, zodat Arcadis deze schade ook zou hebben geleden als de Provincie indertijd wel een milieuvergunning had afgegeven. Ook hier ontbreekt derhalve het oorzakelijk verband tussen het onrechtmatig handelen van de Provincie en het financiële nadeel van Arcadis, zodat ook dit deel van de vordering moet worden afgewezen.
13.  Uit het voorgaande volgt dat Arcadis onvoldoende heeft gesteld om aan te nemen dat zij door het in geding zijnde besluit van 10 juli 1996 schade heeft geleden. Voor afgifte van een verklaring voor recht inhoudende dat de Provincie aansprakelijk is voor de schade die zij door dat besluit heeft geleden, bestaat dan ook geen rechtsgrond.
14.  De zaak zal thans naar de rol worden verwezen voor het nemen van een akte door de Provincie in verband met het hiervoor onder 4 overwogene. Iedere beslissing zal worden aangehouden en het tussentijds instellen van hoger beroep zal niet worden toegestaan.

De beslissing
De rechtbank, recht doende,
verwijst de zaak naar de rol van 19 maart 2003 voor het nemen van een akte door de Provincie in verband met hetgeen is overwogen onder 4,
houdt iedere beslissing aan.
Dit vonnis is gewezen door mrs. R.J.J. van Acht, M.A.M. Vaessen en J.A. Verspui en uitgesproken in het openbaar op woensdag 19 februari 2003.
de griffier:							de voorzitter:
coll: mv
"
ECLI_NL_RBOVE_2016_976.xml|False|"Niet verwijtbaar niet voor herstel vatbaar inkomensverlies. Rechtbank gaat uit van huidig inkomen.
Team Familierecht en Jeugdrecht
Zittingsplaats Almelo
zaaknummer: C/08/177858 / FA RK 15-2522

inzake

verder te noemen: de man,
wonende te [woonplaats 1] ,
verzoeker,
advocaat mr. B.E.A. Lamping.
en

verder te noemen: de vrouw,
wonende te [woonplaats 2] ,
verweerder,
advocaat mr. M.A. Knobben.
De rechtbank heeft kennis genomen van de navolgende bescheiden:
- het verzoek met bijlagen, binnengekomen op 21 oktober 2015;
- het verweer met bijlagen, binnengekomen op 11 december 2015;
- een op 28 januari 2016 binnengekomen brief van mr. Knobben van 26 januari 2016 met bijlagen;
De mondelinge behandeling van de zaak heeft met gesloten deuren plaatsgevonden op 3 februari 2016. Ter zitting zijn verschenen en gehoord: partijen beiden bijgestaan door hun advocaat.
Partijen hebben een relatie met elkaar gehad, uit welke relatie is geboren het navolgende minderjarige kind:

De man heeft [A] erkend. Beide ouders oefenen het gezamenlijk gezag over [A] uit. [A] heeft haar hoofdverblijfplaats bij de vrouw.
De man heeft eenmaal per veertien dagen van vrijdag 18.00 uur tot zondag 18.00 uur alsmede een deel van de vakanties en feestdagen contact met [A] .
Bij beschikking van 29 februari 2012 heeft de rechtbank Almelo de door de man aan de vrouw te betalen bijdrage in de kosten van verzorging en opvoeding van [A] met ingang van 31 augustus 2011 vastgesteld op € 304,- per maand, telkens bij vooruitbetaling te voldoen.
Ingevolge de wettelijke indexering beloopt voormelde bijdrage met ingang van 1 januari 2015 € 318,54 per maand.
De man verzoekt, voor zover mogelijk uitvoerbaar bij voorraad, de bij beschikking van de rechtbank Almelo van 29 februari 2012 vastgestelde bijdrage in de kosten van verzorging en opvoeding van [A] te wijzigen en deze bijdrage met ingang van 21 oktober 2015 nader vast te stellen op € 78,- per maand, dan wel op € 136,- per maand, dan wel op een zodanig bedrag en met ingang van een zodanig moment als de rechtbank juist acht, kosten rechtens.
De vrouw verzoekt de rechtbank de man in zijn verzoek niet-ontvankelijk te verklaren dan wel dit verzoek af te wijzen dan wel de door de man aan haar te betalen bijdrage in de kosten van verzorging en opvoeding van [A] nader vast te stellen op € 136,- per maand, bij vooruitbetaling te voldoen, kosten rechtens.

Nu de vrouw niet betwist dat sprake is van een relevante wijziging van omstandigheden die een hernieuwd onderzoek naar de behoefte en de draagkracht noodzakelijk en gerechtvaardigd maakt, kan de man in zijn verzoek worden ontvangen.


Niet in geschil is dat de behoefte van [A] de geïndexeerde (per 1 januari 2015) bijdrage in de kosten van haar verzorging en opvoeding beslaat van € 464,45 per maand, zodat die behoefte in rechte vaststaat.
De rechtbank overweegt dat beide ouders naar rato van hun draagkracht dienen bij te dragen. De rechtbank zal dan ook ieders draagkracht vaststellen.

De rechtbank gaat bij de berekening van de draagkracht van de man voor een bijdrage in de kosten van verzorging en opvoeding van hun minderjarige kind uit van de navolgende gegevens.
De rechtbank zal als eerste de stelling van de vrouw behandelen, waarin zij stelt dat sprake is van een aan de man te wijten voor herstel vatbaar inkomensverlies. De vrouw is van mening dat de man nog jong is en in staat moet worden geacht om een soortgelijk inkomen te generen als hij had gedurende zijn dienstverband bij defensie. Als geen sprake is van voor herstel vatbaar inkomensverlies, dan is zij van mening dat het inkomensverlies verwijtbaar is, nu de man zijn dienstverband bij defensie zelf heeft beëindigd. Dit terwijl de man bij defensie goede vooruitzichten had gelet op zijn leeftijd en opgedane ervaring.
De man heeft de stellingen van de vrouw betwist. Hij voert aan dat hij vier maanden voor de beëindiging van zijn contract een andere baan heeft aanvaard. Dit omdat binnen defensie een reorganisatie gaande was en het voor de man geenszins zeker was dat hij binnen defensie werkzaam zou kunnen blijven. De man heeft op meerdere functies gesolliciteerd, maar dit heeft helaas niet tot het gewenste resultaat geleid.
De rechtbank overweegt dat het bij de bepaling van de draagkracht van een onderhoudsplichtige niet alleen aan komt op het inkomen dat hij verwerft, maar ook op het inkomen dat hij geacht kan worden zich redelijkerwijs in de naaste toekomst te verwerven. Indien een onderhoudsplichtige door eigen gedragingen een vermindering van zijn inkomen heeft teweeggebracht dient een onderscheid te worden gemaakt tussen een inkomensvermindering die wel voor herstel vatbaar is en een inkomensvermindering die niet voor herstel vatbaar is. Er is sprake van een voor herstel vatbare inkomensvermindering indien de onderhoudsplichtige redelijkerwijs in staat moet worden geacht zich in de naaste toekomst opnieuw het oorspronkelijk inkomen te gaan verwerven en de onderhoudsgerechtigde dit ook van hem kan vergen.
Uit de beschikking waarvan thans wijziging wordt verzocht volgt dat de man op dat moment werkzaam was als militair in actieve dienst. Zijn belastbare loon alstoen bedroeg blijkens de in die procedure overgelegde jaaropgaaf 2011 € 37.331,-. Het huidige inkomen van de man bedraagt blijkens de salarisspecificaties over de periode van 26 mei 2015 tot en met 6 september 2015 € 1.656,38 bruto per vier weken, te vermeerderen met vakantietoeslag. Dit komt rekening houdend met de pensioenpremie en de premie WIA-hiaatregeling neer op een belastbaar loon van € 21.762,- per jaar. Dit inkomen is gebaseerd op een werkweek van circa 138 uur per vier weken, ofwel 149 uur per maand.
De rechtbank acht de inkomensvermindering van de man niet voor herstel vatbaar. Hij is al geruime tijd ontslagen bij defensie en naar het oordeel van de rechtbank heeft hij voldoende aannemelijk gemaakt dat het hem ondanks diverse pogingen niet is gelukt om een nieuwe werkkring binnen defensie te vinden. Gebleken is dat de man gedurende de periode dat hij werkzaam was bij defensie zijn rij-opleidingen heeft behaald. Hij kan daarom de functie van vrachtwagenchauffeur uitoefenen. Algemeen bekend is dat de transportsector erg onder druk staat. Met de man is de rechtbank van oordeel dat niet van hem mag worden verwacht een baan te vinden als internationaal vrachtwagenchauffeur nu dit met zich brengt dat hij een hele week dan wel hele weken van huis zal zijn, waardoor het contact met [A] onder druk komt te staan. De man moet in staat worden gesteld een normale vader-dochter band met haar te onderhouden. Zeker nu de man ook in het verleden zulke werkzaamheden niet heeft  verricht, valt niet in te zien waarom de man thans dergelijke werkzaamheden zou moeten accepteren. De rechtbank concludeert daarom dat de man redelijkerwijs niet langer in staat moet worden geacht zich in de naaste toekomst opnieuw zijn oorspronkelijke inkomen te gaan verwerven. Wel is de rechtbank van oordeel dat van de man, mede gelet op zijn leeftijd, zijn opleidingen, werkervaring en het feit dat hij geen minderjarige kinderen heeft te verzorgen, verwacht mag worden dat hij in ieder geval volledig aan het arbeidsproces deelneemt. Gesteld noch gebleken is dat hij daartoe op grond van fysieke en/of psychische omstandigheden niet in staat zou zijn. De rechtbank gaat daarom uit van een werkweek van 40 uur. Op basis van een dergelijke werkweek stelt de rechtbank het belastbare loon van de man in redelijkheid op € 25.316,- per jaar.
In geval van een onherstelbare inkomensvermindering geldt het volgende. Het hangt af van de omstandigheden van het geval of de inkomensvermindering bij het vaststellen van de draagkracht geheel of ten dele buiten beschouwing behoort te blijven. Daarbij zal in het bijzonder moeten worden bezien of de onderhoudsplichtige zich, uit hoofde van zijn verhouding tot de onderhoudsgerechtigde met het oog op diens belangen, had behoren te onthouden van de gedragingen die tot de inkomensvermindering hebben geleid. Verder dient in het oog te worden gehouden dat het buiten beschouwing laten van de inkomensvermindering in beginsel niet mag leiden tot het resultaat dat de onderhoudsplichtige als gevolg van zijn aldus berekende fictieve draagkracht bij voldoening aan zijn onderhoudsplicht feitelijk niet meer over voldoende middelen beschikt om in de noodzakelijke kosten van zijn eigen bestaan te voorzien, en in geen geval tot het resultaat dat zijn totale inkomen zakt beneden het niveau van 90% van de op hem toepasselijke bijstandsnorm.
Beoordeeld dient te worden of de man zich, uit hoofde van zijn onderhoudsplicht jegens de minderjarige, had behoren te onthouden van de gedragingen die tot de inkomensvermindering hebben geleid. Op grond van hetgeen uit de stukken is gebleken en wat ter mondelinge behandeling naar voren is gebracht komt de rechtbank tot het oordeel dat geen sprake is van verwijtbaar inkomensverlies aan de zijde van de man. Gebleken is dat de man slechts vier maanden voor afloop van zijn contract zijn dienstverband met defensie heeft beëindigd. Voldoende aannemelijk is gemaakt dat er voor de man na de reorganisatie geen plek meer zou zijn en dat hij, toen hij nog werkzaam was bij defensie, steeds heeft gedaan wat in zijn vermogen lag om een andere baan binnen defensie te verkrijgen maar dat hij daar niet in is geslaagd.
Op grond van hetgeen hiervoor is overwogen gaat de rechtbank daarom bij de berekening van de draagkracht van de man uit van voormeld belastbaar loon van € 25.316,- per jaar.
Bij de berekening van het besteedbaar inkomen van de man houdt de rechtbank rekening met de verschuldigde premieheffing en de inkomstenbelasting. De man heeft recht op de algemene heffingskorting en de arbeidskorting.
Op grond van voormelde gegevens becijfert de rechtbank het netto besteedbaar inkomen (NBI) van de man op € 1.672,- per maand.
De rechtbank berekent de draagkracht van de man aan de hand van de formule 70% x [NBI – (0,3 NBI + 875)].
De man wenst dat op voormelde formule een correctie wordt toegepast in verband met de door hem te betalen rente en aflossing van € 100,- per maand op een schuld aan zijn ouders. Hij stelt dat de schuld ziet op de negatieve verkoopopbrengst van de woning die hem en zijn vorige partner toebehoorde. Hij voert aan dat uit de nota van afrekening van de notaris volgt dat na verkoop en levering van de woning en na aftrek van de op de woning rustende hypotheek een restschuld resteerde van € 16.431,85. Na aftrek van de polis levensverzekering van € 5.488,- resteerde een schuld van circa € 11.000,-, waarvoor zowel de man als zijn toenmalige partner aansprakelijk waren. Omdat de man en zijn toenmalige partner over onvoldoende financiële middelen beschikten om deze schuld te voldoen hebben de ouders van de man en de ouders van zijn toenmalige partner deze schuld voor hen voldaan. Op grond hiervan is de man aan zijn ouders een bedrag verschuldigd van € 5.500,-. De man moet op dit moment nog circa € 3.000,- à € 4.000,- aflossen.
De vrouw betwist dat met voormelde last rekening gehouden dient te worden. Zij betwist, bij gebrek aan bewijs, dat sprake is van een restschuld na verkoop van de woning. Het betreft geen huwelijkse schuld, nu de vrouw al op 21 september 2011 is ontslagen uit de hoofdelijke aansprakelijkheid. De man heeft de noodzaak voor het ontstaan van deze schuld onvoldoende aangetoond.
De rechtbank overweegt dat overige lasten, zoals rente en aflossing van een schuld, in beginsel buiten beschouwing blijven bij de berekening van de draagkracht voor een bijdrage in de kosten van verzorging en opvoeding van het minderjarige kind. Wel kan er reden zijn dat met bepaalde lasten rekening wordt gehouden door het draagkrachtloos inkomen te verhogen met die lasten. De rechtbank zal dan moeten beoordelen of deze lasten niet verwijtbaar en niet vermijdbaar zijn.
Naar het oordeel van de rechtbank heeft de man onvoldoende het bestaan van de door hem opgevoerde schuld aangetoond alsmede dat sprake is van een niet verwijtbare en niet vermijdbare last. De rechtbank is, mede gelet op de gemotiveerde betwisting door de vrouw, van oordeel dat het op de weg van de man had gelegen om het bestaan en de noodzaak van bedoelde schuld met de nodige justificatoire bescheiden te onderbouwen. Weliswaar is ter zitting door hem de nota van afrekening waaruit bedoelde schuld zou kunnen worden afgeleid ter sprake gebracht, echter hij heeft verzuimd deze nota in het geding te brengen. Voor de rechtbank en de vrouw valt daarom niet te controleren of de daadwerkelijk sprake is van een restschuld na verkoop van de woning. Gelet op de eigen stelling van de man en het verweer van de vrouw had dat wel van hem mogen worden verwacht. Bij de bepaling van de draagkracht van de man houdt de rechtbank daarom geen rekening met voormelde last.
De rechtbank baseert de draagkracht van de man daarom op basis van voormelde formule op € 207,- per maand.

De rechtbank gaat bij de berekening van de draagkracht van de vrouw voor een bijdrage in de kosten van verzorging en opvoeding van de minderjarige uit van de navolgende gegevens.
De rechtbank zal als eerste de stelling van de man behandelen, waarin hij stelt dat sprake is van een aan de vrouw te wijten voor herstel vatbaar inkomensverlies. Hij is van mening dat de vrouw in staat moet worden geacht om een soortgelijk inkomen te generen als zij had gedurende haar dienstverband bij defensie. Als geen sprake is van voor herstel vatbaar inkomensverlies, dan is hij van mening dat het inkomensverlies verwijtbaar is, nu de vrouw haar dienstverband bij defensie zelf heeft beëindigd.
De vrouw heeft de stellingen van de man betwist. Zij voert aan dat het door de geboorte van [A] niet langer mogelijk was om bij defensie te blijven werken, nu dat zou inhouden dat zij geregeld weken van huis zou zijn. Dit was en is niet te combineren met de zorg voor een jong kind.
De rechtbank overweegt dat uit de beschikking waarvan thans wijziging wordt verzocht volgt dat de vrouw op dat moment eveneens werkzaam was als militair in actieve dienst. Haar inkomen bedroeg alstoen € 24.352,-. Blijkens de jaaropgaaf 2015 bedraagt haar huidige belastbare loon in de periode van 7 juli 2015 tot en met 31 december 2015 € 9.046,-, hetgeen omgerekend naar een jaar neerkomt op circa € 18.050,- belastbaar per jaar.
Gelet op de door de vrouw aangevoerde omstandigheden acht de rechtbank de inkomensvermindering van de vrouw niet voor herstel vatbaar.
In geval van een onherstelbare inkomensvermindering geldt het volgende. Het hangt af van de omstandigheden van het geval of de inkomensvermindering bij het vaststellen van de draagkracht geheel of ten dele buiten beschouwing behoort te blijven. Daarbij zal in het bijzonder moeten worden bezien of de onderhoudsplichtige zich, uit hoofde van zijn verhouding tot de onderhoudsgerechtigde met het oog op diens belangen, had behoren te onthouden van de gedragingen die tot de inkomensvermindering hebben geleid. Verder dient in het oog te worden gehouden dat het buiten beschouwing laten van de inkomensvermin-dering in beginsel niet mag leiden tot het resultaat dat de onderhoudsplichtige als gevolg van zijn aldus berekende fictieve draagkracht bij voldoening aan zijn onderhoudsplicht feitelijk niet meer over voldoende middelen beschikt om in de noodzakelijke kosten van zijn eigen bestaan te voorzien, en in geen geval tot het resultaat dat zijn totale inkomen zakt beneden het niveau van 90% van de op hem toepasselijke bijstandsnorm.
In aanmerking nemende de hiervoor onder 5.10 overwogen omstandigheden dient beoordeeld te worden of de vrouw zich, uit hoofde van haar onderhoudsplicht jegens de minderjarige, had behoren te onthouden van de gedragingen die tot de inkomensvermindering hebben geleid. Op grond van hetgeen uit de stukken is gebleken en wat ter mondelinge behandeling naar voren is gebracht komt de rechtbank tot het oordeel dat geen sprake is van verwijtbaar inkomensverlies aan de zijde van de vrouw. Voldoende aannemelijk is gemaakt dat het voor de vrouw, gelet op haar zorg voor [A] , niet mogelijk was om haar dienstverband met defensie te continueren.
Op grond van hetgeen hiervoor is overwogen gaat de rechtbank daarom bij de berekening van de draagkracht van de vrouw uit van voormeld belastbaar loon van € 18.050,- per jaar.
Bij de berekening van het besteedbaar inkomen van de vrouw houdt de rechtbank rekening met de verschuldigde premieheffing en de inkomstenbelasting. De vrouw heeft recht op de algemene heffingskorting, de arbeidskorting en de inkomensafhankelijke combinatiekorting.
Op grond van voormelde gegevens becijfert de rechtbank het netto besteedbaar inkomen (NBI) van de vrouw op € 1.431,- per maand. De rechtbank zal dit NBI verhogen met een kindgebonden budget en de alleenstaande ouderkop waarop de vrouw aanspraak kan maken. Op basis van haar verzamelinkomen becijfert de rechtbank dit kindgebonden budget inclusief de alleenstaande ouderkop op € 340,- per maand. Voor de berekening van de draagkracht van de vrouw gaat de rechtbank daarom uit van een NBI van € 1771,- per maand.
De rechtbank berekent de draagkracht van de vrouw aan de hand van de formule 70% x [NBI – (0,3 NBI + 875)] op € 255,- per maand.

Nu de gezamenlijke draagkracht van man en de vrouw van € 462,- (€ 207,- + € 255,-) per maand lager is dan het eigen aandeel van de ouders in de kosten van hun minderjarige kind van € 464,45 per maand, ziet de rechtbank geen reden de bijdrage van de man in de kosten van verzorging en opvoeding van het kind op een lager bedrag vast te stellen dan zijn draagkracht toelaat.

Niet weersproken is dat de man aanspraak heeft op een zorgkorting van 25%. Nu het aandeel van de ouders in de kosten van hun minderjarige kind € 464,45 per maand bedraagt, beloopt de zorgkorting (afgerond) € 116,- per maand.
Nu de draagkracht van de ouders onvoldoende is om volledig in het aandeel van de ouders van in de kosten van minderjarige kind te voorzien, wordt het tekort aan draagkracht aan beide ouders voor de helft toegerekend. Voor de man betekent dit dat de helft van het tekort in mindering komt op zijn zorgkorting, zodat de door hem te betalen bijdrage als volgt wordt berekend: € 207,- (draagkracht) minus (€ 116,- (zorgkorting) minus € 1,- (de helft van het tekort aan draagkracht, te weten € 464,- minus 462,-) = € 92,- per maand. Voormelde bijdrage acht de rechtbank in overeenstemming met de wettelijke maatstaven en zal zij toewijzen.

De vrouw heeft de door de man verzochte ingangsdatum van de gewijzigde bijdrage in de kosten van verzorging en opvoeding van [A] niet weersproken, zodat de rechtbank overeenkomstig het verzoek van de man zal beslissen.

Nu partijen gewezen partners zijn, zal de rechtbank bepalen dat elk van de partijen zijn eigen kosten draagt.

De rechtbank:
I. 	wijzigt de bij beschikking van de rechtbank Almelo van 29 februari 2012 vastgestelde bijdrage van de man aan de vrouw in de kosten van verzorging en opvoeding van het minderjarige kind van partijen:

en stelt die bijdrage met ingang van 21 oktober 2015 op
II.	verklaart deze beschikking tot zover uitvoerbaar bij voorraad;
III.	compenseert de kosten van deze procedure in die zin dat iedere partij de eigen kosten draagt;
IV.	wijst af het meer of anders verzochte.
Deze beschikking is gegeven te Almelo door mr. A.A.J. Lemain en in het openbaar uitgesproken op 10 februari 2016 in tegenwoordigheid van S. van Eijk, griffier.
"
ECLI_NL_RBAMS_2015_8274.xml|False|"Huurster moet verplichtingen uit hoofde van huurovereenkomst en artikel 7:213 BW nakomen door overlast veroorzaakt door huisdieren te staken en gestaakt te houden. Zij moet het aantal honden (huisdieren) terugbrengen tot twee en overige huisdieren verwijderen en verwijderd houden.

Afdeling privaatrecht, voorzieningenrechter civiel
zaaknummer / rolnummer: C/13/595214 / KG ZA 15-1234 MvdV/MA

in de zaak van
de stichting

gevestigd te Amsterdam,
eiseres bij dagvaarding van 16 oktober 2015,
advocaat mr. M.G. Blokziel te Almere,
tegen

wonende te [woonplaats] ,
gedaagde,
in persoon verschenen.
Partijen zullen hierna Eigen Haard en [gedaagde] worden genoemd.
Ter terechtzitting van 16 oktober 2015 heeft Eigen Haard gesteld en gevorderd overeenkomstig de in fotokopie aan dit vonnis gehechte dagvaarding. [gedaagde] heeft verweer gevoerd met conclusie tot weigering van de gevraagde voorzieningen. Beide partijen hebben producties in het geding gebracht. Na verder debat hebben partijen verzocht vonnis te wijzen.
Ter zitting waren aanwezig:
aan de zijde van Eigen Haard: mr. Blokziel met [naam 1] en [naam 2] , beiden werkzaam bij de afdeling Zorg en Overlast van Eigen Haard,
en [gedaagde] , bijgestaan door mr. M.A. de Wit van DAS Rechtsbijstand.
Sinds 1 december 2000 huurt [gedaagde] een woning aan de [adres] te [woonplaats] van aanvankelijk de stichting Holendrecht en vervolgens van Eigen Haard als de rechtsopvolger van de stichting Holendrecht. Het betreft een 3-kamer woning op 1 hoog met een oppervlakte van 68 m2.
Krachtens artikel 5.3 van de op de huurovereenkomst van toepassing zijnde algemene voorwaarden (AV) dient de huurder de woning als een goed huurder te gebruiken en te onderhouden. Op grond van artikel 5.4 AV dient de huurder zich te onthouden van gedragingen, die naar algemeen gangbare opvattingen schade veroorzaken aan de woning en de daartoe behorende inventaris en installaties, dan wel hinder, overlast of gevaar opleveren voor de omwonenden. Artikel 5.7 AV bepaalt dat de huurder aansprakelijk is voor gedragingen in strijd met de bepalingen in dat artikel van haar huisgenoten alsmede voor schade, hinder, gevaar en overlast veroorzaakt door huisdieren, die door de huurder tot het gehuurde zijn toegelaten.
[gedaagde] houdt honden. Op 18 en 22 januari 2001 hebben zich twee omwonenden beklaagd bij de stichting Holendrecht over voortdurend geblaf door de honden van [gedaagde] en over vervuiling van en stank in het trappenhuis. Op 22 januari 2001 heeft naar aanleiding van de overlastklachten een medewerker van de stichting Holendrecht een huisbezoek gebracht aan [gedaagde] . Het daarvan door de stichting opgemaakte rapport vermeldt dat er sprake is van drie honden en vermeldt verder:
“
Op 25 januari 2001 heeft de stichting Holendrecht [gedaagde] aangeschreven in verband met de overlastklachten met het verzoek daar een einde aan te maken. Hierna zijn geen vervolgstappen ondernomen.
Bij brief van 24 augustus 2011 heeft Eigen Haard naar aanleiding van nieuwe klachten [gedaagde] aangeschreven over overlast van haar honden en haar verzocht om haar reactie. [gedaagde] heeft daarop telefonisch contact opgenomen met Eigen Haard en onder meer meegedeeld dat zij vier honden in huis had. In september 2011 heeft Eigen Haard huisbezoeken bij buren van [gedaagde] afgelegd, onder andere bij de benedenburen van [gedaagde] . Zij gaven te kennen de honden wel eens te horen maar nooit langdurig en dat zij dit geen reden vonden om Eigen Haard in te schakelen. Volgens een dossiernotitie van 25 november 2011 heeft Eigen Haard het dossier gesloten omdat zij vond dat zij onvoldoende concrete meldingen had om andere acties in te zetten.
Bij brief van 30 oktober 2014 heeft de Raad van Beheer op Kynologisch gebied aan [gedaagde] bericht:
“

Op 29 juni 2015 heeft Eigen Haard aan [gedaagde] geschreven dat zij meldingen heeft ontvangen van buren over door de honden van [gedaagde] veroorzaakte overlast. Eigen Haard heeft een huisbezoek aan [gedaagde] aangekondigd. Op 8 juli 2015 heeft dit huisbezoek plaatsgevonden. Op 16 juli 2015 heeft een tweede huisbezoek plaatsgevonden.
Bij brief van 22 juli 2015 heeft Oonk van Eigen Haard de tijdens het tweede huisbezoek van 16 juli 2015 met [gedaagde] gemaakte afspraken om de overlast tegen te gaan, vastgelegd. Tevens is voor begin september 2015 een afspraak gemaakt voor een bemiddelingsgesprek tussen [gedaagde] en haar buren, [naam 4] , wonend aan de [adres] , en [naam 5] , wonend aan de [adres] .
Op 9 september 2015 heeft het afgesproken bemiddelingsgesprek tussen [gedaagde] , beide genoemde buren en Eigen Haard plaatsgevonden.
Bij aangetekende brief van 16 september 2015 aan [gedaagde] heeft Eigen Haard gerefereerd aan de twee huisbezoeken en het bemiddelingsgesprek en heeft zij geschreven dat [gedaagde] niet is gekomen met een concreet voorstel om de door de buren ervaren overlast te stoppen. Volgens Eigen Haard is er nog steeds sprake van ernstige geluidsoverlast en stankoverlast. [gedaagde] is gesommeerd te komen met een concreet voorstel om de overlast te stoppen, bij gebreke waarvan rechtsmaatregelen in het vooruitzicht zijn gesteld.
Op 17 september 2015 heeft Eigen Haard een burenonderzoek verricht en schriftelijke verklaringen opgehaald van omwonenden.
[naam 4] heeft verklaard al een jaar of 5 last te hebben van de honden, overdag en ‘s avonds, af en toe in de nacht. Tevens verklaart hij/zij dat er inmiddels meer honden zijn dan de aanvankelijke drie.
[naam 5] heeft verklaard al geruim 1,5 jaar overlast te ondervinden van de honden.
De bewoner van [adres] , [naam 6] , heeft geschreven:
“

Volgens een schriftelijke bevestiging van 24 september 2015 van Eigen Haard aan mevrouw [naam 7] , adres onbekend, heeft zij zich beklaagd over overlast van de plusminus zes honden van [gedaagde] , bestaande uit dagelijks blaffen, zo erg dat zij daar niet van kan slapen, en stankoverlast.
Bij brief van 27 september 2015 heeft [gedaagde] aan Eigen Haard geschreven dat zij de kwestie heeft voorgelegd aan haar rechtsbijstandsverzekeraar en dat zij op de zaak zal terugkomen. Daarop heeft Eigen Haard bij brief van 30 september 2015 geantwoord dat zij verder uitstel niet dulden en het dossier hebben overgedragen aan hun jurist.
Volgens een e-mail van 16 oktober 2015 van [naam 8] , de kandidaat gerechtsdeurwaarder die de dagvaarding aan de [gedaagde] heeft uitgereikt, kwam hem bij de overhandiging van de dagvaarding een vreselijke lucht/stank tegemoet uit de woning en maakten de honden aanhoudend flink kabaal.
Bij verklaring van 29 oktober 2015 heeft de directe onderbuurvrouw van [gedaagde] , wonend op [adres] , meegedeeld dat zij geen overlast heeft van de honden van [gedaagde] . Verder is volgens haar de stank in de gang die zich met name in de zomer voordeed, te wijten aan muizenpies en –poep, die inmiddels is opgeruimd en daarom veel minder is geworden.
Eigen Haard vordert :
[gedaagde] te gebieden haar verplichtingen als huurder na te komen en de door haar huisdieren veroorzaakte overlast te staken en gestaakt te houden;
[gedaagde] te veroordelen om binnen zeven dagen na betekening van dit vonnis het aantal honden in haar woning te reduceren tot twee en de overige honden uit haar woning te verwijderen en verwijderd te houden, op straffe van dwangsommen met een maximum van € 2.500,00;
Eigen Haard te machtigen, indien [gedaagde] niet voldoet aan hetgeen onder I en II is gevorderd, het surplus van twee honden uit de woning te verwijderen en verwijderd te houden met de bepaling dat Eigen Haard de woning mag betreden, zo nodig meermalen en zo nodig met behulp van de sterke arm en de honden telkens op kosten van [gedaagde] in een dierenpension mag laten plaatsen;
[gedaagde] te veroordelen in de kosten van deze procedure, te vermeerderen met een voorwaardelijke veroordeling tot voldoening van het nasalaris, vermeerderd met de wettelijke rente over de proceskosten, indien niet binnen 14 dagen na dagtekening van het vonnis voldoening daarvan heeft plaatsgevonden.
Eigen Haard heeft hiertoe onder meer het volgende gesteld. De hoeveelheid honden op de woning van [gedaagde] is niet acceptabel. De honden veroorzaken aanhoudende overlast en verstoren het rustig woongenot van de omwonenden. Je kunt geen acht honden houden op een zo kleine ruimte, de ruimte is daarvoor ongeschikt. Eigen Haard kan het zich jegens de andere bewoners niet permitteren stil te zitten. Het belang van de overige bewoners weegt zwaarder dan het individuele belang van [gedaagde] . Nu [gedaagde] zelf niet komt met een concreet voorstel om de overlast terug te dringen, is het tijd voor maatregelen.
[gedaagde] heeft gemotiveerd verweer gevoerd, er kort gezegd op neerkomende dat er geen overlast is, althans dat de gestelde overlast enorm wordt overdreven. De directe buren van [gedaagde] beklagen zich niet over overlast. Er is geen sprake van zodanige overlast dat dit de gevraagde maatregelen rechtvaardigt.
[gedaagde] wil overigens wel graag verhuizen naar een huis met een tuin, maar woningruil wordt bemoeilijkt doordat Eigen Haard heeft aangekondigd de huur van de woning te zullen verhogen naar de maximale huurprijs als [gedaagde] vertrekt. Hierdoor is anderhalf jaar geleden een mogelijke woningruil afgeketst.
Op de stellingen van partijen wordt hierna, voor zover van belang, nader ingegaan.
Het ter zitting door Eigen Haard naar voren gebrachte standpunt dat aan [gedaagde] niet het recht toekomt stukken in het geding te brengen, nu zij zich niet laat bijstaan door een advocaat, en dus de door haar op voorhand ingebrachte stukken buiten beschouwing moeten worden gelaten, wordt verworpen.
Artikel 255 eerste lid Wetboek van Burgerlijke Rechtsvordering (Rv) bepaalt dat de gedaagde in kort geding ook in persoon kan procederen. Artikel 82 eerste lid Rv bepaalt dat in zaken waarin partijen in persoon kunnen procederen, conclusies en akten ter terechtzitting dan wel door indiening ter griffie vóór de roldatum worden genomen. In het Procesreglement kort gedingen rechtbanken sector civiel/familie is in 6.1 opgenomen dat op de processtukken van de gedaagde die niet is verschenen geen acht wordt geslagen. Nu [gedaagde] wel ter zitting is verschenen, komt haar, dan wel namens haar haar gemachtigde, het recht toe stukken in het geding te brengen.
Uitgangspunten zijn dat op de huurder de verplichting rust zich als een goed huurder te gedragen en dat op de verhuurder de verplichting rust aan de huurder het rustig woongenot te gunnen. Indien een huurder binnen een wooncomplex van dezelfde verhuurder overlast bezorgt aan de andere huurders, kan het - afhankelijk van de aard en ernst van de overlast en de overige omstandigheden van het geval - op de weg van de verhuurder liggen daartegen op te treden. De huurders die de overlast ondervinden kunnen de verhuurder ook in rechte op diens zorgplicht aanspreken.
Ter zitting heeft [gedaagde] verklaard dat zij op dit moment acht honden op haar woning houdt en dat het gaat om zogenaamde Samojeed honden, rashonden met het formaat van een Husky. Zij fokt de honden om de bloedlijn veilig te stellen. Uit het laatste nest heeft zij drie pups zelf gehouden en deze pups zijn nu 11 maanden oud.
Met Eigen Haard is de voorzieningenrechter van oordeel dat het voor zich spreekt dat een bovenwoning van 68 m2 niet geschikt is voor het houden van acht van dergelijke honden. Daarbij komt dat vier verschillende omwonenden hebben verklaard ernstige overlast van de honden te ondervinden. Deze verklaringen worden ondersteund door zowel de deurwaarder als de twee ter zitting aanwezige medewerkers van Eigen Haard. De door Eigen Haard gestelde overlast is daarmee dan ook voldoende aannemelijk geworden.
Dat de directe onderbuur van [gedaagde] verklaart geen overlast te ondervinden, legt daartegenover te weinig gewicht in de schaal. Dat de Raad van Beheer op Kynologisch gebied bij brief van 30 oktober 2014 aan [gedaagde] heeft verklaard  dat haar locatie voldoet aan de door de Raad gestelde regels, maakt dit ook niet anders. Dat de locatie op zich voldoet aan bepaalde door de Raad van Beheer uitgevaardigde regels zegt immers niets over eventuele door omwonenden ondervonden overlast.
De overlastklachten hebben zich ook voorgedaan in 2001 en in 2011. Sinds de zomer van 2015 is er sprake van toegenomen klachten. Aannemelijk is dat dit te maken heeft met de uitbreiding van het aantal honden. Gelet op de aspiraties van [gedaagde] , het veiligstellen van de bloedlijn van haar Samojeedhonden, is niet aannemelijk dat zij op korte termijn het aantal honden in haar woning zal terugbrengen. Bovendien is het niet uitgesloten dat het aantal honden in de (nabije) toekomst nog verder zal toenemen.
Eigen Haard heeft [gedaagde] tijd en kansen gegeven om zelf met een concreet voorstel te komen de overlast terug te brengen. Nu [gedaagde] echter de overlast ontkent althans bagatelliseert, niet van plan is honden weg te doen, integendeel, het niet uitgesloten is dat het aantal honden nog verder zal toenemen, is de voorzieningenrechter met Eigen Haard van oordeel dat het tijd is voor maatregelen, in die zin dat het aantal honden wordt teruggebracht van acht naar twee. Nu dit een ingrijpende maatregel betreft komt het redelijk voor om aan [gedaagde] een termijn van zes maanden te gunnen. Binnen deze termijn kan [gedaagde] , naar haar keuze, ofwel het aantal honden in de woning terugbrengen tot twee ofwel verhuizen. De gevraagde dwangsommen komen niet onredelijk voor en zullen worden toegewezen als gevorderd.
De gevraagde voorziening om de woning van [gedaagde] herhaald te mogen betreden om te controleren of het aantal niet meer dan twee bedraagt en het eventuele surplus aan honden te doen verwijderen met behulp van de sterke arm, zijn niet toewijsbaar want in strijd met de Algemene wet op het binnentreden en zullen daarom worden afgewezen.
[gedaagde] zal als de grotendeels in het ongelijk gestelde partij in de proceskosten worden veroordeeld. De kosten aan de zijde van Eigen Haard worden begroot op:
- dagvaarding	€ 	 94,19
- griffierecht		613,00
- overige kosten		  1,63
- salaris advocaat
Totaal	€ 	1.524,82
De voorzieningenrechter
gebiedt [gedaagde] haar verplichtingen als huurder uit hoofde van de huurovereenkomst en artikel 7:213 BW na te komen en de overlast, veroorzaakt door haar huisdieren te doen staken en gestaakt te houden,
veroordeelt [gedaagde] om binnen zes maanden na betekening van dit vonnis het aantal honden in haar woning terug te brengen tot twee en de overige honden uit haar woning te verwijderen en verwijderd te houden,
veroordeelt [gedaagde] om aan Eigen Haard een dwangsom te betalen van € 250,00 per dag of gedeelte van een dag, dat zij in gebreke blijft aan de veroordeling onder 5.2. te voldoen, tot een maximum van € 2.500,00 is bereikt,
veroordeelt [gedaagde] in de proceskosten, aan de zijde van Eigen Haard tot op heden begroot op € 1.524,82,
veroordeelt [gedaagde] in de na dit vonnis ontstane kosten, begroot op € 131,00 aan salaris advocaat, te vermeerderen, onder de voorwaarde dat [gedaagde] niet binnen 14 dagen na aanschrijving aan het vonnis heeft voldaan en er vervolgens betekening van de uitspraak heeft plaatsgevonden, met een bedrag van € 68,00 aan salaris advocaat en de explootkosten van betekening van de uitspraak, en te vermeerderen met de wettelijke rente als bedoeld in art. 6:119 BW over de proceskosten en de nakosten met ingang van veertien dagen na de betekening van dit vonnis tot aan de voldoening,
verklaart dit vonnis tot zover uitvoerbaar bij voorraad,
wijst het meer of anders gevorderde af.
Dit vonnis is gewezen door mr. M.W. van der Veen, voorzieningenrechter, bijgestaan door mr. M.H. Abbas, griffier, en in het openbaar uitgesproken op 17 november 2015.
type:
coll:
"
ECLI_NL_RBDHA_2015_3825.xml|False|"Partijen ter terechtzitting overeenstemming bereikt, welke door partijen in convenant zal worden vastgelegd. Na zitting lukt partijen dat niet. Partijen worden aan overeenstemming ter zitting gehouden.

Meervoudige Kamer
6x
Rekestnummer: FA RK 13-419 (echtscheiding) FA RK 14/3234 (verdeling) 				FA RK 12‑8345 (voorlopige voorzieningen)
Zaaknummer: 	C/09/435330 (echtscheiding) C/09/465065 (verdeling)
C/09/430499 (voorlopige voorzieningen)
Datum beschikking: 7 april 2015

de man,
wonende te[woonplaats],
advocaat: mr. I.J. Pieters te Leiden.
Als belanghebbende wordt aangemerkt:
de vrouw,
wonende te[woonplaats],
advocaat: mr. J.E.C. Verhoeff te ’s-Gravenhage.
De rechtbank heeft kennisgenomen van de stukken, waaronder:
(scheiding):
het verzoekschrift van de man;
het verweerschrift, tevens verzoekschrift van de vrouw;
- het verweer van de man tegen het zelfstandig verzoek van de vrouw;
- de brief d.d. 28 augustus 2013, met als bijlage het verweerschrift voorlopige 	voorzieningen, van de zijde van de vrouw;
- de brief d.d. 19 augustus 2014, met bijlagen, van de zijde van de man;
- de brief d.d. 22 augustus 2014, met bijlagen, en inhoudende een aanvullend 	verzoekschrift, tevens wijzigingsverzoek, van de zijde van de vrouw;
- het verweer van de man tegen het aanvullend verzoek van de vrouw;
(voorlopige voorzieningen):
- de beschikking van deze rechtbank d.d. 21 december 2012;
- de brief d.d. 12 juli 2013, met bijlagen, van de zijde van de man;
- de brief d.d. 21 augustus 2013 van de zijde van de vrouw;
- de brief d.d. 22 augustus 2013 van de zijde van de man;
- de brief d.d. 27 augustus 2013, met bijlagen, van de zijde van de man;
- de brief d.d. 27 augustus 2013, met bijlage, van de zijde van de vrouw.
Op 2 september 2014 is de zaak ter terechtzitting van deze rechtbank behandeld. Hierbij zijn verschenen: de man, bijgestaan door zijn advocaat, alsmede de vrouw, bijgestaan door haar advocaat en mr. L. Zietsman.
Na de terechtzitting zijn – voor zover thans van belang – de volgende stukken ontvangen:
- de brief d.d. 15 januari 2015 van de zijde van de man;
- het f-formulier d.d. 23 januari 2015 van de zijde van de vrouw;
- de brief d.d. 30 januari 2015, met bijlagen, van de zijde van de man;
- de brief d.d. 30 januari 2015, met bijlagen, van de zijde van de vrouw;
- de brief d.d. 2 februari 2015 van de zijde van de vrouw;
- de brief d.d. 5 februari 2015, met bijlage, van de zijde van de man.

Het verzoek, zoals dat thans luidt, strekt tot echtscheiding met de volgende nevenvoorzieningen:
-	( voor het geval het partijen niet lukt een ouderschapsplan te sluiten) vaststelling van de verdeling van de zorg- en opvoedingstaken over de minderjarige kinderen van partijen, als volgt:
-	de minderjarige kinderen zullen bij de man zijn van donderdagmiddag na school tot maandagochtend in de ene week, waarbij de man de nog niet schoolgaande [de minderjarige 3] donderdagmiddag vóór schooltijd bij de vrouw ophaalt en [de minderjarige 3] weer bij de vrouw terugbrengt maandagochtend nadat hij de oudste twee kinderen naar school heeft gebracht;
-		in de andere week wil de man de kinderen op donderdagmiddag van school halen en na het eten weer terugbrengen; ook bij dit contactmoment haalt de man [de minderjarige 3] eerst op bij de vrouw, waarna hij de oudste twee van school haalt;
-		vaststelling van de vakantieregeling conform het voorstel van de man;
althans zodanig regeling als de rechtbank juist acht;
- vaststelling van door de man aan de vrouw te betalen kinderalimentatie van € 339,-- 	per maand, per kind, vanaf het moment dat de man niet meer de hypotheekrente en 	het eigenwoningforfait ter zake de echtelijke woning betaalt;
- bepaling dat de vrouw de echtelijke woning overneemt dan wel bepaling dat de 	echtelijke woning wordt verkocht en de eventuele netto overwaarde bij helfte wordt 	gedeeld dan wel een onderwaarde bij helfte wordt gedragen;
- de vrouw te verplichten inzicht te geven in haar vermogensbestanddelen;
- bepaling van de waarde van de B.V. van de man en bepaling of en zo ja hoe de 	waarde tussen partijen wordt gedeeld, waarbij de aandelen van de [naam B.V.] 	aan de man worden toegedeeld, dan wel bepaling van andere wijze van verdeling;
een en ander voor zover mogelijk met uitvoerbaarverklaring bij voorraad.
De vrouw heeft verweer gevoerd tegen de door de man verzochte nevenvoorzieningen, welk verweer hierna – voor zover nodig – zal worden besproken.
Tevens heeft de vrouw nog zelfstandig verzocht om de echtscheiding uit te spreken, met de volgende nevenvoorzieningen:
- vaststelling van de hoofdverblijfplaats van de minderjarige kinderen van partijen bij de vrouw;
- vaststelling van de verdeling van de zorg- en opvoedingstaken over de minderjarige kinderen van partijen, in die zin dat de man gerechtigd is de minderjarige kinderen bij zich te hebben:
primair:
- 	de ene week van vrijdag voor schoolt tot zondag 19.00 uur;
-	de andere week van donderdag na school tot en met 19.00 uur diezelfde 	dag;
-	de helft van de vakanties;
subsidiair:
-	de ene week van donderdag na school tot zondag 19.00 uur;
-	de helft van de vakanties;
- vaststelling van door de man aan de vrouw te betalen kinderalimentatie van € 490 per maand, per kind, vanaf 1 december 2012 in de voorlopige voorzieningen procedure en vanaf de datum van inschrijving van de echtscheidingsbeschikking in de registers van de burgerlijke stand in de scheidingsprocedure, telkens bij vooruitbetaling te voldoen;
- vaststelling van door de man aan de vrouw te betalen partneralimentatie van € 3.750,-- per maand vanaf 1 december 2012 in de voorlopige voorzieningen procedure en vanaf de datum van inschrijving van de echtscheidingsbeschikking in de registers van de burgerlijke stand in de scheidingsprocedure, telkens bij vooruitbetaling te voldoen;
- bepaling dat de vrouw de echtelijke woning in eigendom overneemt voor een nog door een deskundige nader te bepalen bedrag alsmede de hieraan gekoppelde hypothecaire geldlening;
- indien de vrouw de voormalige echtelijke woning in eigendom niet kan overnemen, partijen te gelasten over te gaan tot verkoop van de woning;
- ten aanzien van de verdeling van de overige gemeenschappen:
primair:
- 	bepaling dat de man, al dan niet in termijnen, een bedrag van € 243.588,-- 	aan de vrouw dient te voldoen in het kader van de verdeling van de waarde 	van de ondernemingen die in de gemeenschap vallen;
subsidiair:
-	benoeming van een onafhankelijke deskundige die de aanspraak van de 	vrouw op de waarde van de ondernemingen die in de gemeenschap vallen 	vast stelt, waarbij de aandelen van [naam B.V.] aan de man worden 	toegedeeld;
- bepaling dat de man de aanspraken op ouderdomspensioen, zoals dit aan de vrouw toekomt op grond van de Wet verevening pensioenrechten na scheiding een maand na de inschrijving van de echtscheidingsbeschikking in de registers van de burgerlijke stand afstort op een door de vrouw aan te wijzen verzekeraar c.q. bepaling dat de vrouw aanspraken op het door de man opgebouwde ouderdomspensioen heeft conform de Wet verevening pensioenrechten na scheiding;
een en ander voor zover mogelijk met uitvoerbaarverklaring bij voorraad.
De man heeft verweer gevoerd tegen de door de vrouw verzochte nevenvoorzieningen, welk verweer hierna – voor zover nodig – zal worden besproken.
- Partijen zijn gehuwd op [datum huwelijk] te [plaats huwelijk].
- Uit dit huwelijk zijn de volgende thans nog minderjarige kinderen geboren:
- [de minderjarige 1], op [geboortedatum] te[geboorteplaats];
- [de minderjarige 2], op [geboortedatum] te [geboorteplaats];
- [de minderjarige 3], op [geboortedatum] te [geboorteplaats].
- De minderjarigen verblijven thans bij de vrouw.
- Partijen oefenen het gezamenlijk gezag over de minderjarigen uit.
- Partijen zijn gehuwd in gemeenschap van goederen.
- Deze rechtbank heeft op 21 december 2012 voorlopige voorzieningen getroffen, voor zover thans van belang, inhoudende voorlopige toevertrouwing van de minderjarigen aan de vrouw en vaststelling van een voorlopige zorgregeling. Voorts is de behandeling van het verzoek tot voorlopige kinder- en partneralimentatie pro forma aangehouden in afwachting van de jaarstukken over 2011 van de onderneming van de man. Iedere verdere beslissing ten aanzien van de voorlopige kinder- en partneralimentatie en de proceskosten is eveneens aangehouden.
- Bij beschikking van 20 juni 2013 van deze rechtbank is het verzoek van de vrouw tot wijziging van de bij beschikking van 21 december 2012 voorlopig vastgestelde zorgregeling afgewezen.


Op grond van artikel 815 lid 2 sub a van het Wetboek van Burgerlijke Rechtsvordering dient een verzoekschrift tot echtscheiding een ouderschapsplan te bevatten. De man heeft bij zijn verzoekschrift geen door beide partijen ondertekend ouderschapsplan overgelegd. Ook de vrouw heeft bij haar zelfstandig verzoek geen ouderschapsplan overgelegd.
Ter terechtzitting is gebleken dat partijen het niet eens kunnen worden over de verdeling van de zorg- en opvoedingstaken.
Nu de rechtbank een beslissing zal nemen over de verdeling van de zorg- en opvoedingstaken en partijen het wel eens zijn over de hoofverblijfplaats van de minderjarigen en de kinderalimentatie, ziet de rechtbank onder deze omstandigheden geen aanleiding om de zaak aan te houden in verband met het opstellen van een ouderschapsplan. De man en de vrouw zullen derhalve worden ontvangen in hun verzoek tot echtscheiding.

Beide partijen stellen dat het huwelijk duurzaam is ontwricht, zodat de daarop steunende, over en weer gedane verzoeken tot echtscheiding als op de wet gegrond voor toewijzing vatbaar zijn.

Het verzoek tot vaststelling van de hoofdverblijfplaats van de minderjarige kinderen van partijen bij de vrouw kan als niet weersproken en op de wet gegrond worden toegewezen.

Bij genoemde beschikking voorlopige voorzieningen van 21 december 2012 is de volgende zorgregeling vastgesteld waarbij de man voorlopig gerechtigd is om genoemde minderjarigen bij zich te hebben:
- de ene week van donderdag na school tot maandag naar school, waarbij de man de minderjarige [de minderjarige 3] op donderdag eerst bij de vrouw ophaalt waarna de man de andere twee minderjarigen van school haalt en de man [de minderjarige 3] maandagochtend terugbrengt nadat de man de andere twee minderjarigen naar school heeft gebracht;
- de andere week van donderdag na school tot na het eten, waarbij de man de minderjarige [de minderjarige 3] op donderdagmiddag eerst bij de vrouw ophaalt waarna de man de andere twee minderjarigen van school haalt;
- gedurende de helft van de vakanties.
De vrouw kan zich niet vinden in deze regeling, nu de man naar haar zeggen de regeling niet goed nakomt. Daarnaast ziet zij het wisselmoment liever op zondagavond in plaats van maandagochtend naar school.
De man heeft betwist dat hij de regeling niet goed nakomt en wil de huidige regeling voortzetten, opdat hij ook zijn contactmomenten met school heeft.
De rechtbank is van oordeel dat niet, althans onvoldoende is gebleken dat de huidige doordeweekse regeling niet in het belang van de minderjarigen is. De rechtbank zal de doordeweekse regeling derhalve vaststellen conform de beschikking voorlopige voorzieningen, met dien verstande dat, nu ook de jongste minderjarige inmiddels schoolgaand is, de man alle drie de minderjarigen van school haalt en naar school brengt als na te melden.
Voor wat betreft de vakantieregeling heeft de man een gespecificeerd overzicht overgelegd. Dit overzicht ziet echter op de vakanties in 2014. De rechtbank acht zich onvoldoende geïnformeerd om aan de vakantieregeling een nadere invulling te geven. De rechtbank zal gelet hierop vaststellen dat de man gerechtigd zal zijn de minderjarigen bij zich te hebben gedurende de helft van de vakanties door partijen in onderling overleg nader in te vullen.

Partijen hebben ter terechtzitting overeenstemming bereikt over de kinder- en partneralimentatie en verdeling van de huwelijksgemeenschap.
Deze overeenstemming luidt als volgt.
De man zal aan kinderalimentatie voldoen een bedrag van € 339,-- per maand, per kind, met ingang van 1 september 2014. De kinderalimentatie zal onderworpen zijn aan de wettelijke indexering.
De man zal, ongeacht de inkomsten van de vrouw, gedurende 9 jaar aan partneralimentatie een bedrag van € 3.500, per maand voldoen, te weten van 1 januari 2014 tot 1 januari 2023.
In de beschikking zal als ingangsdatum van de partneralimentatie worden vastgesteld 1 september 2014. De man zal voor wat betreft de periode 1 januari 2014 – 1 september 2014 aan achterstallige partneralimentatie aan de vrouw een bedrag van € 15.760,-- netto voldoen. Van dit bedrag zal € 10.000,-- in 2017 en € 5.760,-- in 2018 worden uitgekeerd. De partneralimentatie zal niet zijn onderworpen aan de wettelijke indexering en de man zal geen rente verschuldigd zijn over de genoemd bedrag van € 15.760,--.
De man zal ter zake van de verdeling van de huwelijksgemeenschap een bedrag van € 95.000,-- aan de vrouw voldoen, te weten € 75.000,-- in 2014, € 10.000,-- in 2015 en € 10.000,-- in 2016. Uitgangspunt hierbij is dat de echtelijke woning aan de [adres] aan de vrouw zal worden toegedeeld en de aandelen die in [naam B.V.] worden gehouden aan de man zullen worden toegedeeld.
Met partijen is ter terechtzitting afgesproken dat zij de overeenkomst zullen vastleggen in een convenant en dat zij de overige verzoeken zullen intrekken.
Uit de na de terechtzitting ontvangen brieven van partijen blijkt dat tussen partijen over de verdeling van de huwelijksgemeenschap ten aanzien van de volgende bestanddelen alsnog geschilpunten zijn gerezen en zij hebben de rechtbank verzocht ten aanzien van deze geschilpunten een beslissing te nemen:
de waarde van de echtelijke woning;
de door de vrouw ontvangen gouden handdruk;
de schuld bij de moeder van de vrouw;
de hypotheekrente teruggave;
de Zwitserlevenpolis;
de Generali-polis;
de rekening van de fiscalist [naam].
Ten aanzien van de overeengekomen kinder- en partneralimentatie hebben partijen verzocht deze op te nemen in de beschikking.

Het verzoek van partijen om kinderalimentatie aldus vast te stellen, kan worden toegewezen.
Het verzoek van partijen om de partneralimentatie aldus vast te stellen kan in de echtscheidingsprocedure slechts worden toegewezen voor zover deze ziet op de periode vanaf de datum inschrijving van deze beschikking in de registers van de burgerlijke stand. De rechtbank zal aldus beslissen.

Partijen hebben ter terechtzitting alomvattende afspraken gemaakt ten aanzien van de verdeling. Daarom zijn zij ter zitting ook overeengekomen, zoals hiervoor weergegeven, dat zij een en ander schriftelijk in een convenant zouden vastleggen, welk convenant zij dan aan de rechtbank zouden doen toekomen. Partijen zijn aan deze – als vaststellingsovereenkomst aan te merken – overeenstemming gebonden. De rechtbank komt gelet op de ter terechtzitting bereikte overeenstemming met betrekking tot de verdeling dan ook, mede gelet op het bepaalde in artikel 3:185 van het Burgerlijk Wetboek, niet meer toe aan de naderhand naar voren gebrachte geschilpunten en over en weer gedane verzoeken met betrekking tot de vaststelling van de verdeling van de huwelijksgemeenschap. Deze verzoeken zullen dan ook in zoverre worden afgewezen.


Gelet op de tussen partijen bereikte overeenstemming ten aanzien van de kinderalimentatie en de beslissing te dien aanzien in de scheidingsprocedure, hebben partijen geen belang meer bij een beslissing te dien aanzien in de procedure voorlopige voorzieningen.

De rechtbank zal de tussen partijen bereikte overeenstemming ten aanzien van de partneralimentatie voor zover deze ziet op de periode voorafgaande aan de datum inschrijving van de echtscheidingsbeschikking in de registers van de burgerlijke stand vaststellen in het kader van de voorlopige voorzieningen.

Gelet op het feit dat het hier een procedure van familierechtelijke aard betreft, zal de rechtbank de proceskosten compenseren als hierna vermeld.
De rechtbank:

spreekt uit de echtscheiding tussen: [de man], en[de vrouw], gehuwd op [datum huwelijk] in de gemeente[plaats huwelijk];
bepaalt dat de minderjarigen:
- [de minderjarige 1], geboren op [geboortedatum] te [geboorteplaats];
- [de minderjarige 2], geboren op [geboortedatum] te [geboorteplaats];
- [de minderjarige 3], geboren op [geboortedatum] te [geboorteplaats];
de hoofdverblijfplaats zullen hebben bij de vrouw en verklaart deze bepaling uitvoerbaar bij voorraad;
bepaalt dat genoemde minderjarigen bij de man zullen zijn:
- de ene week van donderdag na school tot maandag naar school, waarbij de man de minderjarigen donderdag van school haalt en maandag naar school brengt;
- de andere week van donderdag na school tot na het eten, waarbij de man de minderjarigen van school haalt;
- gedurende de helft van de vakanties door partijen in onderling overleg nader in te vullen;
en verklaart deze regeling inzake de verdeling van de zorg- en opvoedingstaken uitvoerbaar bij voorraad;
bepaalt dat de man, met ingang 1 september 2014, voor de verzorging en opvoeding van genoemde minderjarigen aan de vrouw (bij co-ouderschap eventueel:
bepaalt dat de man, ongeacht de inkomsten van de vrouw, met ingang van de dag dat de beschikking van echtscheiding zal zijn ingeschreven in de registers van de burgerlijke stand tot 1 januari 2023 tegen kwijting aan de vrouw tot haar levensonderhoud zal uitkeren een bedrag van € 3.500,-- per maand, telkens bij vooruitbetaling te voldoen, en verklaart deze beschikking in zoverre uitvoerbaar bij voorraad;
sluit de op de partneralimentatie toepasselijke wijziging van rechtswege ingevolge artikel 1:402a van het Burgerlijk Wetboek uit;
wijst af het meer of anders verzochte.

bepaalt de som welke de man van 1 januari 2014 tot 1 september 2014 voorlopig zal verstrekken tot levensonderhoud van de vrouw op € 15.760,-- netto, waarvan € 10.000,-- in 2017 en € 5.760,-- in 2018 aan de vrouw te voldoen, en verklaart deze beschikking in zoverre uitvoerbaar bij voorraad;
bepaalt de som welke de man, ongeacht de inkomsten van de vrouw, met ingang van 1 september 2014 voorlopig zal verstrekken tot levensonderhoud van de vrouw op € 3.500,-- per maand, telkens bij vooruitbetaling te voldoen, en verklaart deze beschikking in zoverre uitvoerbaar bij voorraad;
sluit de op de partneralimentatie toepasselijke wijziging van rechtswege ingevolge artikel 1:402a van het Burgerlijk Wetboek uit;
bepaalt dat iedere partij de eigen proceskosten draagt;
wijst af het meer of anders verzochte.
Deze beschikking is gegeven door mrs. A.M. Brakel, A.C. Olland en S.M. Westerhuis‑Evers, tevens kinderrechters, bijgestaan door P. Lahman als griffier, en uitgesproken ter openbare terechtzitting van 7 april 2015.
"
ECLI_NL_RBHAA_2011_BU9595.xml|False|"Verzoek tot verlenging van de termijn waarbinnen ontruiming moet plaatsvinden toegewezen op grond van het belang van de onderhuuder.
RECHTBANK HAARLEM
Sector kanton
Locatie Haarlem
zaak/rolnr.: 512537/HZ VERZ 11-13
datum uitspraak: 24 augustus 2011
BESCHIKKING VAN DE KANTONRECHTER
inzake
[A.]
te [woonplaats}
verzoekende partij
hierna te noemen [A.]
gemachtigde mr. F.E. van Haastert
tegen
de besloten vennootschap Benelite B.V.
te Hoofddorp, gemeente Haarlemmermeer
verweerster
hierna te noemen Benelite
gemachtigde mr. H.J. Suyver
De procedure
Voor de loop van het geding verwijst de kantonrechter naar de volgende stuk¬ken:
-	het op 25 mei 2011 ter griffie ingekomen verzoekschrift,
-	het op 22 juli 2011 ter griffie ingekomen verweerschrift, met producties,
-	de aantekeningen van de griffier van de op 27 juli 2011gehouden mondelinge behandeling, en de op die zitting door de gemachtigde van [A.] overgelegde aantekeningen.
De feiten
Als enerzijds gesteld en anderzijds erkend, dan wel niet of onvoldoende betwist en/of op grond van de onweerspro¬ken inhoud van de producties, staat tussen partij¬en het volgende vast:
a.	[A.] heeft van Benelite in onderhuur een bedrijfspand aan [adres], gelegen op het stationsemplacement van het station [Naam Station] hierna aangeduid als: het gehuurde.
b.	Benelite huurt het onder a. genoemde pand van NS Poort B.V., voorheen genaamd
NS Vastgoed B.V. (hierna: NS).
c.	[A.] heeft het gehuurde van 1985 tot 2001 als showroom, kantoor en opslagruimte gebruikt voor zijn tegelhandel.
d.	In 2001 heeft [A.] zijn bedrijf gestaakt, maar de onderhuur van het gehuurde voortgezet.
e.	[A.] heeft het gehuurde in gebruik gegeven aan derden. Sinds 2010 is “Atelier [X.]” medegebruiker van het gehuurde.
f.	Bij brief van 14 februari 2011van haar gemachtigde heeft Benelite de huurovereenkomst aan [A.] opgezegd per 1 april 2011, met aanzegging het gehuurde per die datum geheel ontruimd en onder afgifte van sleutels aan Benelite ter beschikking te stellen.
Het verzoek
[A.] verzoekt de kantonrechter om de termijn waarbinnen ontruiming van de gehuurde ruimte moet plaatsvinden, te verlengen.
[A.] heeft het volgende aan het verzoek ten grond¬slag gelegd:
De ontruimingsaanzegging Van Benelite gold ook “Atelier [X.]”. Ingevolge de wet is de ver-plichting tot ontruiming geschorst tot 1 juni 2011.
[A.] gaat niet akkoord met ontruiming per 1 juni 2011.
[A.] heeft belang bij verlenging van de ontruimingstermijn.
Hij heeft destijds aanzienlijk geïnvesteerd in de gehuurde ruimte die voor ƒ 65.000,00 door hem is gerenoveerd.
[A.] kon en kan nog een klein deel van de investering terugverdienen door de gehuurde ruimte tegen een matige vergoeding in medegebruik te geven aan derden.
Voorts moet ook het belang van “Atelier [X.]” meetellen. Dit atelier heeft de gehuurde ruimte nog maar kort in gebruik en heeft kosten en inspanning gehad voor de start, zulks met medewe-ten en stilzwijgende instemming van Benelite.
Anderzijds is het belang van Benelite bij ontruiming volstrekt onduidelijk.
Van belang is dat [A.] geen enkele aanleiding heeft gegeven voor opzegging. Er is geen huurachterstand, het pand wordt normaal gebruikt en onderhouden en er is geen sprake van overlast.
Aan [A.] kan niet worden verweten dat de bestemming sinds 2001 is gewij-zigd. Er is nooit enige afspraak gemaakt over de bestemming, noch met NS, noch met Benelite. Voorts heeft Benelite de situatie vanaf 2001 tien jaar lang gedoogd.
Het verweer
Benelite heeft het volgende tegen het verzoek aangevoerd:
[A.] heeft na staking van zijn onderneming in 2001 nog ongeveer 10 jaar het voortgezet gebruik van het gehuurde gehad en in 2010 zonder overleg met, laat staan toestemming van Benelite, het gehuurde onderverhuurd aan “Atelier [X.]” in strijd met de bestemming opslagruimte. Benelite betwist uitdrukkelijk dat het afwijkende gebruik door haar is toegestaan.
Door de opzegging bij brief van 14 februari 2011 is de huurovereenkomst tussen partijen per 1 april 2011 geëindigd.
De belangen van [A.] zijn louter financieel. Hij stelt in 1985 investeringen te hebben gepleegd, maar hij heeft vervolgens 16 jaar het gehuurde gebruikt en in die periode de betreffende investeringen dus kunnen afschrijven. Vervolgens heeft hij kennelijk nog ongeveer 10 jaar enige inkomsten uit het gehuurde verworven.
Het belang van “Atelier [X.]” is geen in aanmerking te nemen belang. De belangen van “Atelier [X.]” komen alleen aan de orde indien bevoegdelijk zou zijn onderverhuurd. Daarvan is geen sprake. Nog los van de omstandigheid dat geen toestemming is gevraagd en evenmin dus verkregen, is sprake van onderhuur in strijd met de bestemming als opslagruimte.
Voor zover met de belangen van “Atelier [X.]” wel rekening zou moeten worden gehouden, betwist Benelite de stelling van [A.] dat de geleverde inspanning en de gemaakte kosten voor de start hebben plaatsgevonden met medeweten en stilzwijgende toestemming van Benelite.
Overigens is Benelite niet ongenegen aan “Atelier [X.]” nog een beperkte nadere termijn te geven om haar de gelegenheid te geven te ontruimen.
Met betrekking tot de belangen van Benelite stelt zij het volgende
Uitgangspunt is het recht om de onderhuur door opzegging te beëindigen en de vaststelling dat de overeenkomst door opzegging ook daadwerkelijk is beëindigd.
Onderhuur voor een gewijzigde, in het contract tussen de NS en Benelite niet toegestane, bestemming kan de juridische positie van Benelite ten opzichte van de NS in gevaar brengen. Benelite wil dat risico niet lopen
Benelite is met de NS in overleg over de herinrichting van de parkeervoorzieningen bij het station [Naam station] en daardoor noodzakelijke aanpassing van de huurovereenkomst van de aansluitende gronden en opstallen. Benelite wil bij dat overleg de handen vrij hebben en anderzijds niet geconfronteerd worden met gegronde klachten van de NS over de bestemmingswijziging door [A.].
Benelite hoeft niet te accepteren dat [A.] aan de onderhuur verdient; indien uit onderhuur enig financieel voordeel te behalen zou zijn, wil Benelite dat voordeel zelf genieten.
Benelite is van oordeel dat het verlengingsverzoek moet worden afgewezen en dat de kantonrechter het tijdstip van ontruiming dient vast te stellen op een zodanige datum dat “Atelier [X.]” nog enig respijt heeft om de ontruiming te realiseren.
Voor zover de ontruimingstermijn zou worden verlengd, is Benelite van oordeel dat de door [A.] te betalen tegenprestatie dient te worden aangepast tot ten minste het bedrag dat “Atelier [X.]” aan [A.] betaalt.
De beoordeling van het geschil
1.	Op grond van het bepaalde bij artikel 7:230a BW kan het verzoek slechts worden toegewezen indien de belangen van [A.] en van “Atelier [X.]” indien aan deze derde bevoegdelijk is onderverhuurd, door de ontruiming ernstiger worden geschaad dan die van Benelite bij voortzetting van het gebruik door [A.].
2.	De kantonrechter zal allereerst ingaan op de door [A.] gestelde eigen belangen bij verlenging van de ontruimingstermijn.
3.	Het belang van [A.] is volgens diens stelling gelegen in de mogelijkheid om uit de van “Atelier [X.]” ontvangen huurpenningen zijn in het verleden gedane investeringen terug te verdienen.
4.	Uit de vast staande feiten blijkt dat die investeringen langer dan tien jaar geleden zijn gedaan, terwijl onvoldoende gebleken is van investeringen van jongere datum.
5.	Bij de verhuur van bedrijfsruimte wordt ervan uitgegaan dat investeringen in een periode van 10 jaren worden afgeschreven en terugverdiend. Om die reden zal ook bij de onderhavige onderhuur van die periode worden uitgegaan. Dit brengt met zich dat moet worden aangenomen dat [A.] voldoende tijd heeft gehad om zijn investeringen af te schrijven en terug te verdienen. Dit kan daarom thans geen te respecteren belang meer zijn.
6.	Overigens heeft [A.] geen eigen belangen gesteld, zodat de kantonrechter thans zal ingaan op de belangen van Benelite zoals door haar gesteld.
7.	Tussen partijen is met betrekking tot de onderverhuur niets op schrift gesteld. Over de tussen partijen geldende bestemming van het gehuurde kan daarom niets uit enig stuk blijken. Benelite beroept zich wel op de overeenkomst tussen haar en NS, waarin is opgenomen dat het gehuurde uitsluitend gebruikt mag worden als opslagruimte. Die overeenkomst heeft slechts betrekking op de relatie tussen Benelite en NS en zegt op zichzelf niets over de overeenkomst tussen partijen. Van een verboden bestemmingswijziging is daarom niets gebleken, zodat daarin geen te respecteren belang van Benelite kan zijn gelegen.
8.	Vervolgens heeft Benelite als belang aangevoerd dat zij in de besprekingen met NS over de ontwikkeling van de parkeervoorzieningen haar handen vrij wil hebben. Uit de stellingen van Benelite blijkt dat zij ook hierbij verwijst naar de door haar gestelde gewijzigde bestemming van het gehuurde. Die gewijzigde bestemming is echter niet komen vast te staan. Overigens heeft Benelite, in het licht van het door [A.] gevoerde verweer, onvoldoende feiten en/of omstandigheden gesteld op grond waarvan de conclusie zou zijn gerechtvaardigd dat zij problemen ondervindt met NS bij de ontwikkeling van de parkeervoorzieningen. Ook hierin kan daarom geen te respecteren belang van Benelite zijn gelegen.
9.	 Het feit dat [A.] inkomsten ontvangt uit de onderverhuur aan (thans) “Atelier [X.]” kan geen bij de onderhavige beoordeling te wegen belang van Benelite zijn. Als zij hogere inkomsten uit de (onder)verhuur wenst te verkrijgen dan dient zij daarvoor met [A.] in onderhandeling te treden. Het kan geen belang zijn dat ertoe zou moeten leiden dat de ontruimingstermijn niet kan worden verlengd.
10.	Het vorenstaande leidt tot de slotsom dat beide partijen geen te respecteren belangen hebben, zodat beoordeeld moet worden of er belangen zijn aan de zijde van “Atelier [X.]” die moeten worden meegewogen.
11.	Allereerst moet beoordeeld worden of bevoegdelijk aan “Atelier [X.]” is onderverhuurd.
12.	Nu tussen partijen geen schriftelijk huurcontract is opgemaakt, kan daaruit dus niet blijken of [A.] het gehuurde al dan niet aan een derde in gebruik mocht geven.
13.	Op grond van artikel 7:221 BW is [A.] bevoegd het gehuurde geheel of gedeeltelijk aan een ander in gebruik te geven, tenzij hij moest aannemen dat Benelite tegen het in gebruik geven aan de ander redelijke bezwaren zou hebben.
14.	 Door Benelite zijn geen fetien en/of omstandigheden gesteld die de conclusie zouden rechtvaardigen dat [A.] moest aannemen dat Benelite redelijke bezwaren had tegen het in gebruik geven aan “Atelier [X.]”. Dit geldt temeer nu gebleken is dat [A.] het gehuurde al eerder aan een andere derde in gebruik had gegeven zonder dat daartegen door Benelite bezwaar was gemaakt.
15.	Op grond van het vorenstaande is de kantonrechter van oordeel dat [A.] het gehuurde bevoegdelijk aan “Atelier [X.]” in gebruik heeft gegeven.
16.	Vervolgens moet beoordeeld worden of “Atelier [X.]” belang heeft bij verlenging van de ontruimingstermijn.
17.	Onweersproken is gesteld dat “Atelier [X.]” kosten heeft moeten maken bij het in gebruik nemen van het gehuurde. Nu “Atelier [X.]” nog maar kort gebruiker van de ruimte is, heeft “Atelier [X.]” belang bij verlenging van de ontruimingstermijn om (in ieder geval een deel van) de gemaakte kosten te kunnen terugverdienen.
18.	Gelet op het belang van “Atelier [X.]” zal op grond van het vorenstaande het verzoek worden toegewezen. De ontruimingstermijn zal worden verlengd tot ten hoogste een jaar na het eindigen van de huurovereenkomst, derhalve tot 1 april 2012.
19.	De vergoeding voor het gebruik die [A.] gedurende de verlengingstermijn aan Benelite moet voldoen, wordt daarbij gesteld op de thans tussen partijen geldende huurprijs. Voor verhoging daarvan naar het door “Atelier [X.]” aan [A.] betaalde bedrag bestaat geen grondslag.
20.	Gelet op de aard van de procedure zullen de proceskosten tussen partijen worden gecompenseerd.
Beslissing
De kantonrechter:
Verlengt de termijn waarbinnen ontruiming moet plaatsvinden tot 1 april 2012.
Stelt de som die [A.] gedurende de verlengingstermijn voor het gebruik van het gehuurde aan Benelite moet betalen op de thans tussen partijen geldende huurprijs.
Bepaalt dat iedere partij de eigen kosten draagt.
Wijst af het meer of anders verzochte.
Deze beschikking is gewezen door mr. F.J.P. Veenhof en uitgesproken op de openbare terechtzitting van bovengenoemde datum.
"
ECLI_NL_RBGEL_2020_4298.xml|False|"Einde huurovereenkomst woonruimte, geen verwijdering zelf aangebrachte voorziening door opvolgend huurder, artikel 7:224 lid 2 BW
vonnis

Team kanton en handelsrecht
Zittingsplaats Arnhem
zaakgegevens	8408507 \ CV EXPL  20-2994 \ 25115 \ 44356
uitspraak van

in de zaak van

gevestigd te Tiel

gemachtigde DigiDeur
tegen

wonende te [woonplaats]

procederend in persoon
Partijen worden hierna Thius en [gedaagde] genoemd.
Het verloop van de procedure blijkt uit:
- het tussenvonnis van 20 mei 2020 en de daarin genoemde processtukken;
- de akte van Thius van 17 juni 2020;
- de antwoordakte van [gedaagde] van 15 juli 2020.
Vervolgens is vonnis bepaald.
De kantonrechter blijft bij hetgeen is overwogen en beslist in het tussenvonnis van 20 mei 2020.

Thius heeft bij akte gesteld dat de gevorderde kosten van € 523,20 inclusief btw enkel zien op het verwijderen van het laminaat. Hiervoor heeft zij 12 manuren a € 40,00 exclusief btw per uur berekend, oftewel € 480,00 vermeerderd met 9% btw. De gestelde kosten zijn niet in geschil. De vraag die voorligt, is of [gedaagde] bij het einde van de huurovereenkomst gehouden was om het laminaat uit het gehuurde te verwijderen.
Artikel 7:224 lid 2 BW bepaalt dat wanneer een beschrijving van het gehuurde is opgemaakt de huurder gehouden is de zaak in dezelfde staat op te leveren waarin deze volgens de beschrijving is aanvaard, met uitzondering van geoorloofde veranderingen en toevoegingen en hetgeen door ouderdom teniet is gegaan of is beschadigd. Wanneer geen beschrijving is opgemaakt wordt de huurder, behoudens tegenbewijs, verondersteld het gehuurde in de staat te hebben ontvangen zoals deze is bij het einde van de huurovereenkomst. Artikel 7:224 lid 2 BW is van semi-dwingend recht, zodat hiervan niet ten nadele van de huurder kan worden afgeweken.
Een beschrijving als bedoeld in artikel 7:224 lid 2 BW dient de toestand van verschillende onderdelen van het gehuurde zodanig concreet en nauwkeurig aan te geven dat daaruit kan worden afgeleid in welke staat de huurder het gehuurde bij aanvang van de huurovereenkomst heeft aanvaard. Uit die beschrijving dient te blijken hoe het gehuurde aan het einde van de huurovereenkomst opgeleverd moet worden.
Thius heeft ter onderbouwing foto’s ingebracht van het gehuurde die de situatie bij aanvang van de huurovereenkomst en de situatie bij het einde van de huurovereenkomst weergeven. [gedaagde] heeft niet betwist dat deze foto’s een juist beeld geven van de situatie bij aanvang van de huurovereenkomst.
De kantonrechter is van oordeel dat de foto’s die de situatie bij aanvang van de huurovereenkomst weergeven, dienen te worden aangemerkt als een beschrijving als bedoeld in de zin van artikel 7:224 lid 2 BW.
Op de bedoelde foto’s is te zien dat het gehuurde is voorzien van laminaat. Op grond van artikel 7:224 lid 2 BW is [gedaagde] in beginsel gehouden het gehuurde voorzien van laminaat op te leveren.
Thius verwijst echter naar het overnameformulier van 13 december 2016 waarop is vermeld dat [gedaagde] verplicht is de van de vorige huurder overgenomen zaken (waaronder het laminaat) te verwijderen bij het verlaten van het gehuurde, tenzij een eventuele opvolgende huurder schriftelijk verklaart deze zaken over te nemen. Vaststaat dat Thius geen partij is bij de overname-overeenkomst en in het tussenvonnis van 20 mei 2020 heeft de kantonrechter dan ook aan Thius verzocht nader te onderbouwen op grond waarvan [gedaagde] (jegens Thius) verplicht is het laminaat te verwijderen.
Thius heeft onbetwist gesteld dat het laminaat geen bestanddeel van het gehuurde is geworden door natrekking. Daarnaast zou volgens Thius een verhuurder, volgens vaste jurisprudentie, de verplichting van [gedaagde] uit de overname-overeenkomst aan [gedaagde] kunnen tegenwerpen. De kantonrechter is anders van oordeel. De verhuurder is geen partij bij de overname-overeenkomst en kan om die reden geen nakoming vorderen van deze overeenkomst. Voorts is onvoldoende gesteld om aan te kunnen nemen dat een eventuele verwijderplicht van de vorige huurder door schuldoverneming op [gedaagde] is overgegaan, nu niet is gesteld dat de rechtsvoorganger van Thius daar toestemming voor heeft gegeven, zoals is voorgeschreven in artikel 6:155 BW. Nog daargelaten dat niet is onderbouwd waarom op de vorige huurder een verwijderplicht rustte. Evenmin kan de overname-overeenkomst worden gezien als een (aanvullende) beschrijving als bedoeld in de zin van artikel 7:224 lid 2 BW reeds omdat die beschrijving niet tussen de huurder en verhuurder is opgemaakt. De kantonrechter wijst de vordering tot vergoeding van de kosten voor het verwijderen van het laminaat dan ook af.

In het tussenvonnis van 20 mei 2020 is reeds door de kantonrechter geoordeeld dat deze kosten toewijsbaar zijn, tenzij blijkt dat [gedaagde] deze kosten inmiddels heeft betaald. Van enige betaling is niet gebleken, zodat de kantonrechter deze vordering zal toewijzen.

Bij akte van 17 juni 2020 heeft Thius haar eis verminderd in die zin dat zij de wettelijke rente vordert vanaf 7 februari 2020. Dat maakt dat het antwoord op de vraag of [gedaagde] de eindafrekening en de eerdere sommatie heeft ontvangen niet langer relevant is. De door Thius genoemde datum van 7 februari 2020 is de datum waarop Thius [gedaagde] schriftelijk heeft gewezen op zijn verplichting een bedrag ad € 727,58 aan haar te voldoen onder aanzegging van de wettelijke rente. Voor zover relevant is in deze brief het navolgende opgenomen:




Op datum verzending van deze brief (7 februari 2020) is [gedaagde] (nog) niet in verzuim. Het verzuim treedt pas in indien de betaling uitblijft binnen 14 dagen vanaf de dag nadat de brief bij [gedaagde] is bezorgd. [gedaagde] betwist de ontvangst van deze brief niet zodat ervan uitgegaan wordt dat deze brief uiterlijk op dinsdag 11 februari 2020 bij [gedaagde] is bezorgd. De verzuimtermijn van veertien dagen loopt van 12 februari 2020 tot 26 februari 2020, zodat [gedaagde] vanaf laatstgenoemde datum in verzuim is en vanaf dat moment de wettelijke rente verschuldigd is over een bedrag van € 204,38.
Thius maakt aanspraak op de vergoeding van buitengerechtelijke incassokosten. De kantonrechter stelt vast dat het Besluit vergoeding voor buitengerechtelijke incassokosten (hierna: het Besluit) van toepassing is nu het verzuim na 1 juli 2012 is ingetreden. Thius heeft aan [gedaagde] een aanmaning gestuurd die voldoet aan de eisen van artikel 6:96 lid 6 BW. Het gevorderde bedrag aan buitengerechtelijke incassokosten ad € 132,06 komt niet overeen met het in het Besluit bepaalde tarief en zal daarom slechts tot een bedrag van € 48,40 worden toegewezen.
Partijen worden beiden voor een deel in het ongelijk gesteld en moeten daarom ieder hun eigen kosten dragen.
De kantonrechter
veroordeelt [gedaagde] om aan Thius te betalen een bedrag van € 252,78, te vermeerderen met de wettelijke rente over € 204,38 vanaf 26 februari 2020 tot aan de dag van volledige betaling;
verklaart deze veroordeling(en) uitvoerbaar bij voorraad;
compenseert de proceskosten in die zin dat ieder der partijen de eigen kosten draagt;
wijst het meer of anders gevorderde af.
Dit vonnis is gewezen door de kantonrechter mr. M.J.P. Heijmans en in het openbaar uitgesproken op
"
ECLI_NL_RBROT_2016_4740.xml|False|"Pachtrecht. Geen bedrijfsmatige landbouw. Ontbinding pacht. Verkoop melkquotum door pachter. Geen verjaring. Vergoeding 50% verkoopopbrengst melkquotum o.g.v. 6:248 lid 1 BW jo. 6:104 BW. Schadestaatprocedure. Aanwijzing noodweg over grond pachter.

zaaknummer: 4131352 CP EXPL 15-7
uitspraak: 23 juni 2016

in de zaak van
wonende te [woonplaats],
2.
wonende te [woonplaats],
3.
wonende te [woonplaats],
4. de besloten vennootschap met beperkte aansprakelijkheid

gevestigd te Baarn,
eisers,
gemachtigde: mr. W.M. Bijloo, advocaat,
tegen:

wonende te [woonplaats],
gedaagde,
die zelf procedeert.
Partijen worden hierna aangeduid als ‘eisers’ (gezamenlijk) dan wel als ‘[eisers 1 t/m 3] voor eisers sub 1 t/m 3, respectievelijk ‘Van Wijnen’ voor eiseres sub 4 en gedaagde als ‘[gedaagde]’.
Het verloop van de procedure volgt uit de volgende processtukken, waarvan de pachtkamer kennis heeft genomen:
het vonnis d.d. 15 oktober 2015 en alle daarin reeds vermelde stukken;
de akte wijziging van eis d.d. 25 januari 2016 van eisers;
het proces-verbaal van de op 25 januari 2016 gehouden gerechtelijke plaatsopneming en bezichtiging;
de akte vermindering van eis d.d. 11 februari 2016 van eisers;
de akte uitlating d.d. 25 februari 2016 van [gedaagde];
de akte uitlating producties d.d. 24 maart 2016 van eisers;
de door partijen in het geding gebrachte producties.
Verwezen wordt naar en volhard wordt bij, voor zover hierna niet anders wordt overwogen, hetgeen in het vonnis d.d. 15 oktober 2015 is overwogen en beslist.
Eisers hebben bij akte d.d. 11 februari 2016 verklaard dat de betalingsachterstand inmiddels geheel is aangezuiverd en zij hebben bij bedoelde akte hun vorderingen verminderd, in die zin dat zij niet langer achterstallige pacht, rente daarover en buitengerechtelijke kosten vorderen. Eisers worden derhalve geacht hun vorderingen sub VII tot en met X te hebben ingetrokken.
Allereerst dient aan de orde te komen de vraag of er grond bestaat om de pachtovereenkomst, die immers als gevolg van de door [gedaagde] niet aangevochten opzegging in ieder geval op 1 december 2018 eindigt, tussentijds te ontbinden, zoals (primair) is gevorderd sub I t/m IV. Te dien aanzien wordt het volgende overwogen.
Eisers hebben aan deze vordering in de eerste plaats ten grondslag gelegd dat [gedaagde] het gepachte niet langer voor de uitoefening van de landbouw gebruikt en aldus tekortschiet in de nakoming van zijn verplichtingen uit de pachtovereenkomst.
In het vonnis van 15 oktober 2015 werd ten aanzien van wat onder een bedrijfsmatige exploitatie van het gepachte moet worden verstaan, het volgende overwogen:








In dit verband heeft de pachtkamer in het vonnis van 15 oktober 2015 reeds het volgende overwogen:


















Tijdens de bezichtiging van het bedrijf van [gedaagde] is gebleken dat het gepachte voornamelijk in gebruik is ten behoeve van de exploitatie van het paardenpension en dat de ten dienste van deze exploitatie staande voorzieningen, waaronder de daartoe behorende opstallen, het best onderhouden zijn. Het geheel wekt niet de indruk dat [gedaagde] op reguliere basis investeert teneinde de exploitatie van zijn bedrijf te verbeteren. Ook na de bezichtiging heeft [gedaagde] niet aan de hand van bescheiden aannemelijk gemaakt dat deze indruk onjuist is. Voor zover er al zichtbaar sprake is van investeringen zijn deze vooral op de exploitatie van het paardenpension gericht. De enige vastgestelde uitzondering hierop vormt een vrij kostbare machine voor het persen van balen gemaaid gras, waarvan [gedaagde] heeft verklaard dat hij deze ongeveer vijf jaar geleden om fiscale redenen heeft aangeschaft en dat deze voor hem weinig nut heeft bij de bedrijfsvoering. Van met het oog op toekomstige winstkansen noodzakelijke investeringen is, nu de exploitatie van het paardenpension niet als uitoefening van de landbouw kan worden aangemerkt, voor de op landbouw gerichte activiteiten mitsdien niet of nauwelijks sprake.
De door eisers overgelegde berekeningen, die zijn gebaseerd op het handboek Kwantitatieve Informatie Veehouderij (KWIN-Veehouderij), alsmede de gegevens vervat in het uit 2012 daterende rapport Rentabiliteits- en kostprijsanalyse vleesvee van het (Belgische) Departement Landbouw en Visserij, maken zeer aannemelijk dat de opbrengsten uit het door [gedaagde] houden en verhandelen van het geconstateerde geringe aantal koeien en kalveren zo marginaal zijn, dat bedoelde activiteiten niet kunnen worden aangemerkt als  bedrijfsmatige landbouw. [gedaagde] heeft weliswaar betwist dat geen sprake is van bedrijfsmatige landbouw, maar hij heeft de inhoud van de bedoelde door eisers aangeleverde bescheiden niet concreet aangevochten. Hij heeft, ondanks dat hij daarom door de pachtkamer is verzocht, evenmin jaarstukken of andere bescheiden aangeleverd, die zijn verweer zouden kunnen ondersteunen. Alhoewel [gedaagde] ook geen bescheiden met betrekking tot de exploitatie van het paardenpension heeft aangeleverd, is op grond van de omvang van deze activiteiten voorts aannemelijk dat [gedaagde] zijn hoofdfunctie buiten de landbouw heeft. In feite voldoet [gedaagde] aan geen van de met de hiervoor genoemde gezichtspunten samenhangende criteria.
Het verweer van [gedaagde] ten aanzien van de stelling van eisers dat geen sprake is van bedrijfsmatige landbouw, is, zo volgt uit het vorenstaande, onvoldoende gemotiveerd en onderbouwd. Aan dit verweer wordt daarom voorbijgegaan en de pachtkamer concludeert dat niet is gebleken van bedrijfsmatige landbouw.
Dit leidt tot het oordeel dat [gedaagde], gelet op het bepaalde in artikel 7:376 lid 1 aanhef en onder a BW, tekortgeschoten is in de nakoming van zijn verplichtingen, hetgeen grond oplevert voor ontbinding van de pachtovereenkomst. De daartoe strekkende vorderingen sub I tot en met IV van eisers zullen dan ook worden toegewezen, met dien verstande dat de ontruimingstermijn, gelet op de omstandigheden van het geval, zal worden bepaald op twee maanden na de betekening van dit vonnis.
De vorderingen sub V en VI zijn subsidiair ingesteld. Gelet op de toewijzing van de vorderingen sub I tot en met IV behoeven zij geen bespreking meer.
In het vonnis van 15 oktober 2015 is ten aanzien van het melkquotum het volgende overwogen.





















Het in het vonnis van 15 oktober 2015 onder 4.4 overwogene dat, nu door [gedaagde]  niet is betwist dat hij geen toestemming had het melkquotum te verkopen, het ervoor moet worden gehouden dat hij toerekenbaar is tekortgeschoten in de nakoming van zijn verplichtingen jegens eisers 1 t/m 3 als verpachters, dat dit hem schadeplichtig maakt en dat eisers sub 1 t/m 3 met recht aanspraak maken op schadevergoeding, behoeft enige nadere toelichting. In de dagvaarding en het petitum sub XI en XII is steeds sprake van ‘eisers’ (derhalve inclusief eiseres sub 4). Dit geldt overigens ook voor de akte wijziging van eis d.d. 25 januari 2016. Slechts in de pleitnota waarvan de gemachtigde van eisers zich tijdens de comparitie van partijen d.d. 14 juli 2015 heeft bediend, komt een zinsnede voor waarin staat dat [gedaagde] ‘dus’ aan eisers sub 1 tot en met 3 een schadevergoeding dient te betalen ter zake van de vervreemding van het melkquotum.
Dat in de aangehaalde rechtsoverwegingen van het vonnis van 15 oktober 2015 uitsluitend sprake is van een tekortkoming van [gedaagde] jegens eisers sub 1 tot en met 3 is hierin gelegen, dat [gedaagde] het melkquotum, dat immers samenhangt met de verpachte grond, reeds had vervreemd lang voordat eiseres sub 4 partij werd bij de onderhavige pachtovereenkomst, mitsdien op een moment dat de samenhang tussen het melkquotum en de verpachte grond reeds was verbroken. Hierdoor kan eiseres sub 4 aan de vervreemding van het melkquotum geen aanspraken op schadevergoeding ontlenen en van tekortschieten jegens haar door [gedaagde] is op dit punt geen sprake. Zie in dit verband Asser/Snijders 7-III 2013/347 en onder meer het daar vermelde arrest van de pachtkamer van het gerechtshof te Arnhem d.d. 10 december 1990 (Agrarisch Recht 1991, nr. 4478).
Vast staat dat [gedaagde] rond 1990 het melkquotum zonder toestemming van de verpachters heeft vervreemd, hetgeen volgens de stand van de jurisprudentie van die tijd een toerekenbare tekortkoming van [gedaagde] opleverde. Voorts gold volgens vaste rechtspraak van de pachtkamer van het gerechtshof te Arnhem (hierna: het hof) het uitgangspunt dat, indien een pachter – zonder toestemming van de verpachter – tijdens de looptijd van de pachtovereenkomst het met het gepachte samenhangende quotum geheel of gedeeltelijk verkocht, de verpachter de gevolgen van niet-nakoming op de voet van het eerste lid onder a van art. 6:80 BW reeds op het moment van verkoop kon doen intreden.
In 2010 heeft het hof, in een geval waarin de pachter gemotiveerd had betwist dat hij niet in staat zou zijn bij het einde van de pachtovereenkomst het met de pacht samenhangende melkquotum aan de verpachter terug te leveren en had aangevoerd dat hij ieder moment over het quotum zou kunnen beschikken, geoordeeld dat niet was komen vast te staan dat nakoming zonder tekortkoming onmogelijk was. In het verlengde hiervan heeft het hof geconcludeerd dat verpachters geen beroep toekwam op artikel 6:80 BW en pas konden ageren nadat – kort gezegd – hun aanspraak op oplevering van het quotum opeisbaar zou zijn, d.w.z. bij het einde van de pachtovereenkomst. In een nadien gewezen arrest uit 2011 heeft het hof geoordeeld dat de daar genoemde pachter ook aan zijn verplichting om bij gelegenheid van het einde van de pacht zoveel melkquotum op te leveren als met het gepachte samenhangt, kon voldoen door te zijner tijd eerst een zodanige hoeveelheid quotum aan te kopen, waartoe de pachter in die zaak zich ook met zoveel woorden bereid en in staat had verklaard.
In het onderhavige geval geldt dat [gedaagde] tegenover hetgeen verpachters ten aanzien van de tussentijdse vervreemding van het melkquotum en – impliciet – ten aanzien van de onmogelijkheid van oplevering van het melkquotum bij het einde van de pacht te berde hebben gebracht, geen feiten en omstandigheden heeft aangevoerd waaruit zou kunnen volgen dat oplevering van het melkquotum aan het einde van de pachtovereenkomst – geabstraheerd van het feit dat het systeem van melkquota inmiddels is afgeschaft – (toch) niet onmogelijk zou zijn geweest. Het moet er daarom voor worden gehouden dat [gedaagde] niet in staat zou zijn geweest om bij het einde van de pachtovereenkomst te voldoen aan zijn verplichting om het gepachte inclusief het melkquotum op te leveren en dat is voldaan aan de vereisten van artikel 6:80 lid 1 BW zodat de gevolgen van het niet-nakomen door [gedaagde] reeds zijn ingetreden vóórdat de vordering opeisbaar is geworden.
Gelet op het voorgaande stond het verpachters op grond van meergenoemd wetsartikel vrij om reeds vóór de opeisbaarheid van hun vordering jegens [gedaagde] en zelfs al vanaf het tijdstip van de vervreemding van het melkquotum en derhalve vóór de afschaffing van het systeem van melkquota op 1 april 2015, een vordering tot betaling van schadevergoeding tegen [gedaagde] in te stellen.
Feitelijk hebben verpachters deze mogelijkheid echter niet gehad omdat [gedaagde] hen onkundig heeft gehouden van de verkoop van het melkquotum, als gevolg waarvan verpachters eerst in de loop van de onderhavige procedure daarmee bekend zijn geworden. Daar komt bij dat door de afschaffing van het melkquotum per 1 april 2015 (de waarde van) het melkquotum niet langer – zoals voorheen – aan het einde van de pachtovereenkomst behoeft te worden afgerekend. Gelet op deze combinatie van factoren is de pachtkamer van oordeel dat de eisen van redelijkheid en billijkheid, die mede de contractuele verhouding tussen partijen bepalen, meebrengen dat niet alleen [gedaagde], maar ook verpachters dienen te profiteren van de verkoopopbrengst van het melkquotum. De pachtkamer zal dan ook op grond van het bepaalde in artikel 6:248 lid 1 BW en met analogische toepassing van de winstafdrachtregeling van artikel 6:104 BW bepalen dat aan verpachters (1 tot en met 3) een vergoeding toekomt ter grootte van 50% van de door [gedaagde] behaalde verkoopopbrengst, een en ander op de wijze als in het dictum weergegeven.
Indien een pachtovereenkomst werd beëindigd ontstond vóórdat het systeem van de melkquota per 1 april 2015 werd afgeschaft op het moment van die beëindiging een aanspraak van de verpachter op oplevering van een evenredig gedeelte van het met het oorspronkelijk gepachte samenhangende melkquotum, waartegenover de pachter aanspraak kon maken op vergoeding van in beginsel de helft van de waarde van dat gedeelte. Dit betekent dat de vordering van eisers sub 1 tot en met 3 pas bij het einde van de pachtovereenkomst opeisbaar zou zijn geworden en tevens dat eerst dan de verjaringstermijn aanvangt. Het door [gedaagde] gedane beroep op verjaring gaat daarom niet op. De omstandigheid dat verpachters geen gebruik hebben gemaakt – en overigens in het onderhavige geval ook niet
[gedaagde] heeft de opgave van het COS van 1984 en 1985, de facturen en bankafschriften van de verkoop van het melkquotum en de opgave van de overheid van de aan het verpachte verbonden betalingsrechten, ondanks het verzoek daartoe in het vonnis van 15 oktober 2015, niet in het geding gebracht, ook niet nadat hij na bedoeld vonnis nog heeft toegezegd dat alsnog te doen. [gedaagde] heeft uitsluitend gegevens van de meitelling 1983 en 1984 in het geding gebracht. Dit is evenwel onvoldoende om de precieze omvang van de aan eisers sub 1 tot en met 3 toekomende schadevergoeding te kunnen vatstellen. Daarom zal het sub XI gevorderde, waarbij is gevorderd [gedaagde] te veroordelen om de (ontbrekende) gegevens aan deze eisers af te geven op verbeurte van een dwangsom, worden toegewezen. Gelet op de door eisers gemaakte voorlopige schatting van de opbrengt van de verkoop van het melkquotum op ongeveer € 80.000,00, waarvan volgens vaste rechtspraak ongeveer de helft aan eisers sub 1 tot en met 3 toekomt, is er aanleiding om de door [gedaagde] te verbeuren dwangsommen te maximeren tot € 40.000,00.
Tevens zal het sub XII gevorderde worden toegewezen.
Eisers hebben bij akte d.d. 25 januari 2016 hun eis ten aanzien van de door hen gewenste noodweg gewijzigd, in die zin dat de betreffende vordering thans luidt als volgt:

De wijziging van eis komt erop neer dat thans niet langer een noodweg ter plaatse van het pad langs de wetering in de vorm van een strook van 6 meter breed vanaf de dam nabij de provinciale weg N[N-nr.] wordt gevorderd, maar een noodweg in de vorm van een strook van 6 meter breed ter plaatse van het pad dat, vanaf de Parallelweg gezien, is gelegen links van de opstallen van [gedaagde].
Alvorens verder op deze kwestie in te gaan overweegt de pachtkamer ten aanzien van haar bevoegdheid het volgende. De gewijzigde vordering van eisers met betrekking tot het aanwijzen van een noodweg over de aan [gedaagde] in eigendom toebehorende percelen behoort niet tot de in artikel 1019j Rv. genoemde zaken die door de pachtkamer worden behandeld, zodat de pachtkamer op zichzelf niet bevoegd is om de gewijzigde vordering met betrekking tot de noodweg te behandelen. Aangezien echter in deze zaak daarnaast ook ten minste één vordering als bedoeld in artikel 1019j Rv. aan de orde is en de samenhang tussen de bedoelde vorderingen naar het oordeel van de pachtkamer zich tegen afzonderlijke behandeling verzet, zal de pachtkamer op de voet van het bepaalde in artikel 1019l lid 1 Rv. ook de gewijzigde vordering met betrekking tot het aanwijzen van een noodweg behandelen.
[gedaagde] heeft verklaard niet te willen meewerken aan een noodweg over zijn grond. Hij meent dat eisers het aan zichzelf hebben te wijten dat hun percelen ingesloten zijn geraakt. [gedaagde] heeft in dit verband voorts aangegeven dat er ook de mogelijkheid bestaat om een noodweg aan te wijzen op de percelen sectie [X] nummers [678] en [789], die aan derden toebehoren. [gedaagde] heeft er tevens op gewezen dat het bedoelde op zijn perceel gelegen pad nog geen 4 meter breed is.
De wet bepaalt in artikel 5:57 BW dat de eigenaar van een erf dat geen behoorlijke toegang heeft tot een openbare weg of een openbaar vaarwater van de eigenaars van de naburige erven te allen tijde aanwijzing van een noodweg ten dienste van zijn erf kan vorderen. Daarbij moet rekening worden gehouden met het belang van het ingesloten erf, dat langs die weg de openbare weg zo snel mogelijk kan worden bereikt, en met het belang van de ‘bezwaarde erven’ om zo weinig mogelijk overlast van de noodweg te ondervinden, aldus lid 3 van genoemd wetsartikel. Dit artikellid bepaalt tevens dat, indien een erf van de openbare weg afgesloten is geraakt doordat het ten gevolge van een rechtshandeling een andere eigenaar heeft gekregen dan een vroeger daarmee verenigd gedeelte dat aan de openbare weg grenst of een behoorlijke toegang daartoe heeft, dit afgescheiden gedeelte het eerst voor de belasting met een noodweg in aanmerking komt.
Nu de percelen sectie [X] nummer [Y.], nummer [000] en nummer [1111] ingesloten zijn geraakt als gevolg van een transactie waarbij het klaarblijkelijk al zeer lang als uitweg in gebruik zijnde pad voor het gedeelte dat dit over de aan [gedaagde] toebehorende percelen loopt, het eigendom is geworden van [gedaagde], acht de pachtkamer het redelijk dat de noodweg ook via de aan [gedaagde] in eigendom toebehorende percelen sectie [X] nrs. [1234], [1233] en [5678], waarover het bewuste pad loopt, wordt gerealiseerd. Daar komt bij dat dit ook de kortste afstand is van de aan eisers toebehorende ingesloten percelen naar de openbare weg en dat aanwijzing van deze locatie de minste overlast voor [gedaagde] zal opleveren, nu dit pad geheel aan de zijkant van het bedrijf van [gedaagde] is gelegen en men zich dus niet dwars over zijn percelen hoeft te begeven om de openbare weg te bereiken. Ten slotte ligt het pad op de percelen van [gedaagde] in het verlengde van  het pad op de percelen van eisers. De pachtkamer is, na afweging van de belangen van partijen, mitsdien van oordeel dat [gedaagde] in de gegeven omstandigheden de aanwijzing van een noodweg ter plaatse waar het bedoelde pad op zijn percelen is gelegen, heeft te dulden. De pachtkamer zal dat (gedeelte van het) pad daarom aanwijzen als noodweg.
Eisers hebben gevorderd dat – en uitgelegd waarom – de noodweg een breedte van 6 meter dient te hebben. Het als noodweg aan te wijzen pad is echter nog geen vier meter breed. De pachtkamer zal daarom aan de aanwijzing van de noodweg als hiervoor bedoeld de voorwaarde verbinden dat eisers het als noodweg aan te wijzen pad ter plaatse van de percelen van [gedaagde], voor zover mogelijk gelet op de grens van de percelen van [gedaagde] en op hun, eisers, kosten, zullen mogen verbreden tot zes meter of zoveel minder als hen geraden voorkomt in verband met de breedte van de voertuigen die van de noodweg gebruik zullen moeten maken om de percelen van eisers c.q. de openbare weg te kunnen bereiken.
Om daadwerkelijk een uitweg te verkrijgen op de openbare weg moet er tevens een voorziening worden getroffen, waardoor eisers de noodweg kunnen verlaten op de plek waar deze uitmondt op de Parallelweg. Hier bevindt zich thans een gedeelte van het hekwerk van [gedaagde]. Eisers zullen worden gemachtigd dit hek op hun kosten, in goed overleg met [gedaagde], tot een breedte van ten hoogste 6 meter of zoveel minder als de noodweg aldaar breed zal zijn, te vervangen door een hekwerk dat kan worden geopend, zulks op voorwaarde dat dit hekwerk door eisers wordt voorzien van een deugdelijk slot en dat het, behoudens wanneer het noodzakelijk is het te openen om de percelen van eisers te betreden of te verlaten, afgesloten is om te voorkomen dat daartoe onbevoegde derden de percelen van [gedaagde] vrijelijk kunnen betreden.
Gelet op het bepaalde in het eerste lid van artikel 5:57 BW heeft [gedaagde] aanspraak op vergoeding van de schade die hem door de noodweg wordt berokkend. Dit betreft eerst en vooral de waardevermindering van de aan [gedaagde] toebehorende percelen als gevolg van de noodweg. Tijdens de bezichtiging van het gepachte hebben eisers verklaard bereid te zijn een bedrag van € 20.000,00 te betalen voor de vestiging van een recht van overpad ter plaatse van het als noodweg aan te wijzen pad. Weliswaar gaat het vestigen van een erfdienstbaarheid verder dan het aanwijzen van een noodweg, die immers, anders dan een erfdienstbaarheid, komt te vervallen indien de insluiting van de percelen van eisers eindigt, maar genoemd bedrag komt de pachtkamer in de gegeven omstandigheden alleszins redelijk voor. Gelet op het feit dat de noodweg grotendeels zal worden gerealiseerd op het reeds bestaande pad, valt niet te verwachten dat de waardevermindering van de percelen van [gedaagde] aanmerkelijk groter zal zijn dan € 20.000,00. Bovendien biedt artikel 5:57 lid 2 BW [gedaagde] de mogelijkheid om een hogere schadevergoeding te vorderen indien zich na de aanwijzing van de noodweg onvoorziene omstandigheden voordoen, waardoor de noodweg een grotere last aan hem veroorzaakt, dan waarmee bij de thans te bepalen vergoeding is gerekend. Dit laat uiteraard onverlet dat eisers (ook) gehouden zijn om eventuele schade die bij het verbreden van het als noodweg aan te wijzen pad wordt toegebracht aan de eigendommen van [gedaagde], te vergoeden.
[gedaagde] zal als de in het ongelijk gestelde partij in de proceskosten worden veroordeeld. De apart gevorderde nakosten worden toegewezen als hierna vermeld, nu de proceskostenveroordeling hiervoor reeds een executoriale titel geeft en de pachtkamer van oordeel is dat de nakosten zich reeds vooraf laten begroten.
De pachtkamer:
I. ontbindt de pachtovereenkomst gesloten tussen eisers sub 1 t/m 3 en [gedaagde] van totaal
ha grasland, kadastraal bekend gemeente [plaatsnaam], sectie [X] nummer [Y.] en
nummer [000];
II. veroordeelt [gedaagde] de percelen, kadastraal bekend gemeente [plaatsnaam] sectie [X] nummer [Y.] en nummer [000], binnen twee maanden na de betekening van het onderhavige vonnis te ontruimen, te verlaten en vrij van gebruiksrechten en onkruiden, maar met de aan het gepachte verbonden betalingsrechten aan eisers sub 1 tot en met 3 ter beschikking te stellen, zulks op straffe van een dwangsom van € 1.000,00 per dag met een maximum van    € 150.000,00;
III. ontbindt de pachtovereenkomst gesloten tussen eiseres sub 4 en [gedaagde] van totaal 3.81.83 ha grasland, kadastraal bekend gemeente [plaatsnaam] sectie [X] nr. [1111];
IV. veroordeelt [gedaagde] het perceel, kadastraal bekend gemeente [plaatsnaam] sectie [X] nr. [1111] binnen twee maanden na de betekening van het onderhavige vonnis te ontruimen, te verlaten en vrij van gebruiksrechten en onkruiden, maar met de aan het gepachte verbonden betalingsrechten aan eiseres sub 4 ter beschikking te stellen, zulks op straffe van een dwangsom van € 1.000,00 per dag met een maximum van € 150.000,00;
XI. veroordeelt [gedaagde] om binnen drie dagen na betekening van het in deze te wijzen vonnis ten kantore van Den Hollander Advocaten te Middelharnis af te geven de opgave van het COS van 1984 en 1985 waaruit blijkt de omvang van het aan het gepachte verbonden melkquotum, alsmede facturen en bankafschriften van de verkoop van het melkquotum en de opgave van de overheid van de aan het gepachte verbonden betalingsrechten, alles op straffe van een dwangsom van € 1.000,- per dag dat [gedaagde] niet aan het in deze te wijzen vonnis voldoet met een maximum van € 40.000,00;
XII. veroordeelt [gedaagde] om aan eisers sub 1 tot en met 3 te betalen 50% van de door [gedaagde] behaalde verkoopopbrengst van het vroeger aan het gepachte verbonden melkquotum, nader op te maken bij staat en te vereffenen volgens de wet, te vermeerderen met de wettelijke rente vanaf heden tot de dag der algehele voldoening, telkens na een jaar te vermeerderen met de over dat jaar verschuldigde wettelijke rente;
XIII. wijst ten behoeve van de percelen, kadastraal bekend gemeente [plaatsnaam] sectie [X] nummer [Y.], nummer [000] en nummer [1111] en ten laste van de percelen, kadastraal bekend gemeente [plaatsnaam] sectie [X] nr. [1234], [1233] en [5678], als noodweg aan het pad dat, vanaf de Parallelweg gezien, is gelegen links van de opstallen van [gedaagde], zoals aangegeven op het kaartje dat aan dit vonnis is gehecht, onder de voorwaarde dat eisers, indien door hen gewenst, de noodweg voor zover de grens van de percelen van [gedaagde] dit toelaat, zullen mogen verbreden tot maximaal 6 meter, en wel op kosten van eisers;
machtigt eisers om, teneinde de noodweg te kunnen verlaten op de plek waar deze uitmondt op de Parallelweg, het aldaar aanwezige hekwerk van [gedaagde] op hun kosten en in goed overleg met [gedaagde], tot een breedte van ten hoogste 6 meter of zoveel minder als de noodweg aldaar breed zal zijn, te vervangen door een hekwerk dat kan worden geopend, zulks op voorwaarde dat dit hekwerk door eisers wordt voorzien van een deugdelijk slot en dat het, behoudens wanneer het noodzakelijk is het te openen om de percelen van eisers te betreden of te verlaten, afgesloten is om te voorkomen dat daartoe onbevoegde derden de percelen van [gedaagde] vrijelijk kunnen betreden;
veroordeelt eisers om aan [gedaagde] in verband met de aanwijzing van de noodweg een schadevergoeding van € 20.000,00 te betalen;
XIV. en XV. veroordeelt [gedaagde] in de proceskosten, tot aan deze uitspraak aan de zijde van eisers vastgesteld op:
- € 562,16 aan verschotten;
- € 2.250,00 aan salaris voor de gemachtigde;
- beide bedragen vermeerderd met de wettelijke rente in de zin van artikel 6:119 BW ingaande 14 dagen na de datum van dit vonnis tot de dag der algehele voldoening;
en indien gedaagde niet binnen 14 dagen na de datum van dit vonnis vrijwillig aan het vonnis heeft voldaan, begroot op:
€ 131,00 aan nasalaris, te verhogen met een bedrag van € 68,00 aan betekeningskosten onder de voorwaarde dat betekening van dit vonnis heeft plaatsgevonden, een en ander voor zover van toepassing inclusief btw, vermeerderd met de wettelijke rente in de zin van artikel 6:119 BW ingaande 14 dagen na de datum van dit vonnis tot de dag der algehele voldoening;
verklaart dit vonnis tot zover uitvoerbaar bij voorraad en wijst af het meer of anders gevorderde.
Dit vonnis is gewezen door de pachtkamer, bestaande uit:
mr. P. Joele, voorzitter, en G.A.J. Baars en P.G. Stehouwer, leden, en uitgesproken ter openbare terechtzitting.
443
"
ECLI_NL_RBARN_2007_BB9219.xml|False|"""Klokkenluider"".
Schending geheimhoudingsbeding in arbeidsovereenkomst.
vonnis
RECHTBANK ARNHEM
Sector civiel recht
zaaknummer / rolnummer: 161945 / KG ZA 07-665
Vonnis in kort geding van 20 november 2007
in de zaak van
1.	de besloten vennootschap met beperkte aansprakelijkheid
PROJECTBUREAU EGELIE B.V.,
gevestigd te Uden,
2.	de besloten vennootschap met beperkte aansprakelijkheid
APLUSO B.V.,
gevestigd te Uden,
3.	de besloten vennootschap met beperkte aansprakelijkheid
S.O.N. B.V.,
gevestigd te Uden,
4.	de besloten vennootschap met beperkte aansprakelijkheid
EGELIE HOLDING B.V.,
gevestigd te Uden,
eiseressen,
procureur mr. F.J. Boom,
advocaat mr. E.J.A. Vilé te Utrecht,
tegen
[gedaagde],
wonende te [woonplaats],
gedaagde,
verschenen in persoon.
Eiseres sub 1 wordt hierna Egelie genoemd. Gezamenlijk zullen eiseressen hierna Egelie c.s. genoemd worden. Gedaagde zal hierna [gedaagde] worden genoemd.

1.	De procedure
1.1.	Het verloop van de procedure blijkt uit:
-	de dagvaarding
-	de mondelinge behandeling
-	de pleitnota van Egelie c.s., tevens wijziging van eis
-	de pleitnota van [gedaagde].
1.2.	Ten slotte is vonnis bepaald.
2.	De feiten
2.1.	Egelie c.s. zijn een groep vennootschappen die retail-bedrijven begeleidt bij hun bouwactiviteiten, (onder meer) door voor die bedrijven aannemers te zoeken en de offertes van die aannemers te beoordelen.
2.2.	[gedaagde] is op 4 december 2006 als interim manager in dienst getreden van Egelie op basis van een arbeidsovereenkomst waarin onder meer staat:
Artikel 2
De arbeidsovereenkomst wordt aangegaan voor bepaalde tijd van 4 december 2006 tot en
met 3 december 2007. De arbeidsovereenkomst eindigt van rechtswege door het verloop van de tijd waarvoor zij is aangegaan en eindigt derhalve in elk geval op 3 december 2007 zonder dat daartoe opzegging is vereist. In oktober 2007 wordt bepaald of het arbeidscontract voor een jaar verlengd wordt.
(…)
Artikel 4
De werknemer zowel als de werkgever zijn bevoegd de arbeidsovereenkomst schriftelijk op te zeggen met inachtneming van een opzegtermijn van een maand. De arbeidsovereenkomst kan slechts aan het einde van iedere kalendermaand worden opgezegd.
(…)
Artikel 9
De werknemer is verplicht voor de duur van de arbeidsovereenkomst, strikte geheimhouding in acht te nemen van alles wat hem over de onderneming van de werkgever en diens cliënten is bekend geworden.
(…)
Artikel 14
Concurrentiebeding. Het is de werknemer verboden om gedurende het bestaan van de arbeidsverhouding met Projectbureau Egelie B.V., alsmede gedurende een periode van 3 jaren na beëindiging ervan: zelfstandig of in dienstverband elders, al dan niet betaalde, werkzaamheden te verrichten, gelijk (soort vergelijkbaar of aanverwant) aan die welke werknemer voor Projectbureau Egelie BV verricht e.e.a. voorzover bedoelde werkzaamheden worden verricht in opdracht van of ten behoeve van natuurlijke- en/of rechtspersonen die van Projectbureau Egelie BV cliënt zijn, of zijn geweest in een periode korter dan 1 jaar voor beëindiging van de arbeidsverhouding met werknemer

(…)
2.3.	[gedaagde] heeft de arbeidsovereenkomst bij brief van 30 augustus 2007 aan Egelie opgezegd per 30 september 2007.
2.4.	In een evaluatieverslag van zijn dienstverband heeft [gedaagde] op 28 september 2007 aan Egelie geschreven dat misbruik van hem is gemaakt en dat dingen aan het licht zijn gekomen en dat hij niet voor geheimhouding van fraude en oplichting heeft getekend. [gedaagde] heeft daarin voorts geschreven dat hij een interim collega, zonder namen van klanten te noemen, heeft verteld over zijn bevindingen en dat die hem heeft geadviseerd om er mee naar de media te gaan en daarbij klanten te noemen. In het verslag geeft [gedaagde] aan dat hij overweegt naar de krant de ‘Telegraaf’ te gaan met zijn verhaal en/of naar klanten van Egelie.
2.5.	Egelie heeft naar aanleiding van het evaluatieverslag bij brief van 1 oktober 2007 aan [gedaagde] onder meer geschreven dat zij de opmerkingen over fraude en oplichting en het informeren van de media niet kan plaatsen en dat [gedaagde] verplicht is tot geheimhouding.
2.6.	[gedaagde] heeft bij brief van 6 oktober 2007 aan KPN Telecom Retail B.V. (KPN), een klant van Egelie, onder andere, kort samengevat, geschreven dat hij tijdens zijn dienstverband er achter is gekomen dat KPN en andere klanten van Egelie de afgelopen jaren stelselmatig zijn  opgelicht door Egelie omdat Egelie te hoge prijzen van de aannemers goedkeurde in ruil voor een door de aannemers aan Egelie af te dragen bonus van 10% van die goedgekeurde prijzen. [gedaagde] heeft bij die brief stukken gevoegd, aangeduid als ‘Totaal overzicht bonussen 2003’ uit het computerboekhoudprogramma van Egelie. Naar aanleiding hiervan heeft KPN met verlof van de voorzieningenrechter van de rechtbank ’s-Hertogen-bosch op 23 oktober 2007 bewijsbeslag gelegd op het bestand ‘bonussen’ op de F-schijf van de server van Egelie en een CD-rom met daarop de gegevens van die F-schijf in gerechtelijke bewaring gegeven. [gedaagde] heeft voorts over dezelfde kwestie contact opgenomen met ‘AKO’ en ‘Handyman, beide klanten van Egelie, als ook met de ‘Levensmiddelenkrant’ en het tijdschrift ‘Distrifood’. Egelie heeft klanten in de supermarktbranche.
3.	Het geschil
3.1.	Egelie vordert na wijziging van eis bij uitvoerbaar bij voorraad verklaard vonnis:
A.	[gedaagde] te verbieden om onmiddellijk na betekening van dit vonnis aan derden enige mededeling te doen of informatie te verstrekken in de ruimste zin van het woord, over financiële aspecten, die direct of indirect verband houden met opdrachten van Egelie;
B.	[gedaagde] te verbieden om onmiddellijk na betekening van dit vonnis aan derden mededelingen te doen over hetgeen hem uit hoofde van zijn dienstbetrekking met Egelie kenbaar is geworden over Egelie c.s., waarvan [gedaagde] weet, althans behoort te weten, dat zulks vertrouwelijke bedrijfsadministratie van Egelie c.s.  betreft die ziet op de bedrijfsvoering van Egelie c.s. en [gedaagde] te gebieden om te dien aanzien volledige geheimhouding te betrachten;
C.	[gedaagde] te gelasten om onmiddellijk na betekening van dit vonnis alle gegevens en bescheiden van Egelie c.s. die hij onder zich heeft, dan wel bij derden heeft ondergebracht en alle kopiëen en gegevensdragers waarop de betreffende informatie is opgeslagen aan Egelie c.s. te retourneren, dan wel [gedaagde] te gebieden deze informatie te vernietigen en [gedaagde] te verbieden aan derden (delen van) administratie en/of computerbestanden van Egelie c.s. te verstrekken;
D.	[gedaagde] te gebieden aan Egelie c.s. een lijst te verstrekken van de derden aan wie hij vertrouwelijke bedrijfsinformatie heeft verstrekt;
E.	[gedaagde] te veroordelen tot het betalen van een dwangsom van € 50.000,00 voor elke overtreding en voor elke dag dat [gedaagde] nalaat aan één of meer van de bovenstaande vorderingen te voldoen;
F.	[gedaagde] te veroordelen in de kosten van dit kort geding, het salaris van de procureur van Egelie c.s. daaronder begrepen.
3.2.	Egelie c.s. leggen aan de vorderingen ten grondslag dat [gedaagde] onrechtmatig jegens hen handelt door bewust onjuiste informatie over Egelie aan klanten en de media te verrstrekken om Egelie c.s. te beschadigen, en dat [gedaagde] (onder meer) uit hoofde van de arbeidsovereenkomst gehouden is tot geheimhouding. Egelie  c.s. voeren aan dat Egelie weliswaar zogenoemde aanbrengfee’s in rekening brengt bij de aannemers die zij voor haar klanten regelt, maar dat die fee’s niet ten laste van de klanten komen. Egelie c.s. stellen dat zij met hun vorderingen verdere schade willen voorkomen.
3.3.	[gedaagde] voert verweer. Op de stellingen van partijen wordt hierna, voor zover van belang, nader ingegaan.
4.	De beoordeling
4.1.	[gedaagde] voert als preliminair verweer dat de voorzieningenrechter niet bevoegd is om over de vorderingen te oordelen. [gedaagde] stelt daartoe dat hij weliswaar in [woonplaats] bij zijn vriendin verblijft, maar dat hij in [woonplaats] [buitenland] woont.
4.2.	Nu [gedaagde] stelt in [het buitenland] te wonen, dient de bevoegdheid van de voorzieningenrechter beoordeeld te worden aan de hand van het bepaalde in Verordening (EG) nr. 44/2001 van de Raad van 22 december 2000 betreffende de rechterlijke bevoegdheid, de erkenning en de tenuitvoerlegging van beslissingen in burgerlijke en handelszaken (PB L 12 van 16 januari 2001) (EEX-Vo).
4.3.	De hoofdregel is dat in beginsel zij die woonplaats hebben op het grondgebied van een lidstaat, ongeacht hun nationaliteit, opgeroepen worden voor de gerechten van die lidstaat (artikel 2 EEX-Vo). De vraag is derhalve wat [gedaagde]’s woonplaats is.
4.4.	 Om vast te kunnen stellen of een partij woonplaats heeft op het grondgebied van de lidstaat bij welks gerechten een zaak aanhangig is, past het gerecht zijn intern recht toe (artikel 59 EEX-Vo). Dit betekent dat de voorzieningenrechter naar Nederlands recht de vraag moet beantwoorden waar [gedaagde] woont.
4.5.	Krachtens artikel 1:10 lid 1 BW bevindt de woonplaats van een natuurlijk persoon zich in beginsel ‘te zijner woonstede’. Daarmee wordt volgens vaste jurisprudentie de woning bedoeld waar iemand werkelijk woont. Nu [gedaagde] niet heeft verklaard dat hij slechts tijdelijk in het huis van zijn vriendin in [woonplaats] verblijft, moet worden aangenomen dat die woning zijn woonstede is en dat [woonplaats] derhalve zijn woonplaats is. [woonplaats] ligt in het arrondissement van de rechtbank Arnhem. Dat leidt ertoe dat de voorzieningenrechter bevoegd is om te oordelen over de vorderingen van Egelie c.s. tegen [gedaagde].
4.6.	[gedaagde] heeft verklaard dat hij als ‘klokkenluider’ het bonussysteem van Egelie aan de kaak heeft willen stellen en dat hij zijn doel heeft bereikt omdat KPN, AKO en Handyman inmiddels op de hoogte zijn en die Egelie over het bonussysteem ter verantwoording zullen roepen. [gedaagde] bestrijdt dat het onrechtmatig is wat hij heeft gedaan.  Nu zijn doel is bereikt, heeft [gedaagde] er geen behoefte aan om nog meer klanten van Egelie, of andere media dan de Levensmiddelenkrant en Distrifood over het bonussysteem te benaderen. Hij heeft er dan ook geen bezwaar tegen dat het gevorderde onder A en B zal worden toegewezen. Die vorderingen zullen dan ook om die reden toegewezen worden op de wijze zoals hierna bepaald. De vraag of de genoemde handelwijze van [gedaagde] onrechtmatig was jegens Egelie c.s. behoeft in het kader van dit kort geding dus geen beantwoording. De gevorderde dwangsom zal worden beperkt op de wijze zoals hierna bepaald.
4.7.	Volgens [gedaagde] beschikt hij niet meer over gegevens of bescheiden van Egelie en heeft hij die ook niet ondergebracht bij derden om er alsnog over te kunnen beschikken. Wat hij had, heeft hij aan KPN gestuurd, aldus [gedaagde]. Volgens hem kan hij dan ook niets retourneren of vernietigen. Evenzo stelt [gedaagde] dat hij geen andere klanten en media dan de genoemde heeft benaderd over het bonussysteem. Tegenover deze betwisting hebben Egelie c.s. onvoldoende aannemelijk gemaakt dat [gedaagde] gegevens van Egelie c.s. kan teruggeven of vernietigen en dat hij nog andere klanten en media dan waarvan zij het reeds weten, heeft benaderd over het bonussysteem. De vorderingen onder C en D kunnen daarom niet worden toegewezen.
4.8.	Nu [gedaagde] kennelijk niet vóór dit kort geding bereid is geweest te verklaren dat hij zijn genoemde handelwijze zal staken, en dit kort geding derhalve door Egelie c.s. wel gevoerd moest worden, zal [gedaagde] in de proceskosten worden veroordeeld, ook al heeft de voorzieningenrechter niet beoordeeld of de handelwijze van [gedaagde] onrechtmatig was jegens Egelie c.s. De kosten aan de zijde van Egelie c.s. worden begroot op:
- dagvaarding	€ 	 70,85
- vast recht		251,00
- salaris procureur	816,00
Totaal	€ 	1.137,85

5.	De beslissing
De voorzieningenrechter
5.1.	verbiedt [gedaagde] om na betekening van dit vonnis aan derden enige mededeling te doen of informatie te verstrekken in de ruimste zin van het woord, over financiële aspecten, die direct of indirect verband houden met opdrachten van Egelie;
5.2.	verbiedt [gedaagde] om na betekening van dit vonnis aan derden mededelingen te doen over hetgeen hem uit hoofde van zijn dienstbetrekking met Egelie kenbaar is geworden over Egelie c.s., waarvan [gedaagde] weet, althans behoort te weten, dat zulks vertrouwelijke bedrijfsadministratie van Egelie c.s. betreft die ziet op de bedrijfsvoering van Egelie c.s. en gebiedt [gedaagde] te dien aanzien volledige geheimhouding te betrachten;
5.3.	bepaalt dat [gedaagde] voor iedere keer dat hij in strijd handelt met het onder 5.1.
en/of 5.2. bepaalde, aan Egelie c.s. een dwangsom verbeurt van € 10.000,00 per keer, tot een maximum van € 150.000,00;
5.4.	veroordeelt [gedaagde] in de proceskosten, aan de zijde van Egelie c.s. tot op heden begroot op € 1.137,85;
5.5.	verklaart dit vonnis tot zover uitvoerbaar bij voorraad;
5.6.	wijst het meer of anders gevorderde af.
Dit vonnis is gewezen door mr. M.J. Blaisse en in het openbaar uitgesproken in tegenwoordigheid van de griffier mr. M.J. Daggenvoorde op 20 november 2007.
"
ECLI_NL_RBMNE_2019_4972.xml|False|"ontruiming kantoor- en bedrijfsruimte wegens huurachterstand
Civiel recht
kantonrechter
locatie Utrecht
zaaknummer: 8004736 UV EXPL  19-214 MS/1270

in de zaak
de besloten vennootschap met beperkte aansprakelijkheid

statutair gevestigd in Heerhugowaard en kantoorhoudende in Alkmaar,
verder ook te noemen Coltavast,
eisende partij,
gemachtigde: mr. J.A. Huijgen,
tegen:
de besloten vennootschap met beperkte aansprakelijkheid

statutair gevestigd in Schalkwijk en kantoorhoudende in Utrecht,
verder ook te noemen ECR,
gedaagde partij,
gemachtigde: mr. M.H. Elferink.
Coltavast heeft op 2 september 2019 een dagvaarding met producties aan ECR betekend en aan de kantonrechter toegestuurd.
Op 25 september 2019 heeft een mondelinge behandeling plaatsgevonden, waar namens Coltavast mevrouw [A] , vastgoedmanager bij Coltavast, en mr. Huijgen zijn verschenen. Namens ECR zijn verschenen mr. W.W. Korteweg, die voor mr. Elferink heeft waargenomen, en de heer [B] , financieel directeur bij Ontzorgd Wonen Groep, waarvan ECR een onderdeel is. Partijen hebben hun standpunten toegelicht, waarbij mr. Korteweg heeft gepleit aan de hand van een pleitnota. Coltavast heeft haar eis gewijzigd. ECR had tegen de eiswijziging geen bezwaar en deze is door de kantonrechter toegelaten. Partijen hebben vragen beantwoord van de kantonrechter en hebben over en weer op elkaars standpunten kunnen reageren. De griffier heeft aantekeningen gemaakt van wat op de zitting is besproken. De kantonrechter heeft aan het einde van de zitting bepaald dat op 9 oktober 2019 vonnis zal worden gewezen.
ECR huurt sinds 8 maart 2019 van Coltavast de kantoor- en bedrijfsruimte ‘ [naam] ’ aan de [adres] (oneven nummers) in [woonplaats] (hierna: het gehuurde). De huur per kwartaal bedraagt € 296.250,--, te voldoen vóór of op de eerste dag van het kwartaal waarop de betaling betrekking heeft.
Op de huurovereenkomst zijn de Algemene bepalingen huurovereenkomst kantoorruimte en andere bedrijfsruimte in de zin van artikel 7:230a BW van toepassing. In artikel 23.2 van deze Algemene bepalingen is bepaald dat, telkens indien een uit hoofde van de huurovereenkomst door huurder verschuldigd bedrag niet prompt op de vervaldag is voldaan, huurder aan verhuurder van rechtswege per kalendermaand vanaf de vervaldag van dat bedrag een direct opeisbare boete verbeurt van 1% van het verschuldigde per kalendermaand, waarbij elke ingetreden maand als een volle maand geldt, met een minimum van € 300,-- per maand.
ECR heeft de huur over het tweede kwartaal van 2019 pas op 4 juni 2019 betaald. Zij heeft ook de verschuldigde waarborgsom van € 296.250,-- niet op tijd betaald. Coltavast heeft dit bedrag uiteindelijk van de voormalige eigenaar van het gehuurde ontvangen op basis van een tussen hen gesloten escrowovereenkomst.
ECR heeft de huur over het derde kwartaal van 2019 tot nu toe niet voldaan. Coltavast wenst daarom ontruiming van het gehuurde. Zij vordert in deze procedure:
I.	ECR te bevelen om het gehuurde binnen 7 dagen na de betekening van dit vonnis, althans binnen een door de kantonrechter in goede justitie te bepalen termijn, leeg en ontruimd aan Coltavast op te leveren, behoudens aanwezigheid van derden, onder afgifte van alle sleutels, met machtiging van Coltavast om deze ontruiming zo nodig met behulp van de sterke arm van politie en justitie te bewerkstelligen indien ECR in gebreke mocht blijven aan dit bevel te voldoen;
II.	ECR te veroordelen om aan Coltavast de achterstallige huurpenningen te betalen van € 296.250,--;
III.	ECR te veroordelen om aan Coltavast de verschuldigde boetes te betalen van € 1.975,--, te verhogen met € 987,50 per maand vanaf september 2019 dat zij in gebreke blijft het onder II genoemde bedrag aan Coltavast te voldoen;
IV. 	ECR te veroordelen om aan Coltavast de buitengerechtelijke incassokosten van € 3.266,12 te betalen;
V.	ECR te veroordelen tot betaling van een dwangsom van € 1.000,-- voor elke dag of een gedeelte daarvan dat ECR de onder I uit te spreken veroordeling niet nakomt, met een maximum van € 100.000,--;
VI.	ECR te veroordelen in de kosten van deze procedure.

Coltavast stelt dat zij zelf voor het gehuurde substantiële periodieke kosten moet betalen en dat zij de huurinkomsten nodig heeft om deze kosten kunnen blijven voldoen. Er dient daarom zo snel mogelijk een einde te komen aan de huidige situatie, waarin zij van ECR geen huur ontvangt. De kantonrechter is van oordeel dat Coltavast de spoedeisendheid van haar vordering hiermee voldoende aannemelijk heeft gemaakt.

ECR heeft haar verplichting tot betaling van de huur van € 296.250,-- per kwartaal en de huurachterstand over het derde kwartaal van 2019 niet betwist. Zij heeft ook niet betwist dat zij de door Coltavast gevorderde boetes en de buitengerechtelijke incassokosten verschuldigd is. De vorderingen onder II, III en IV zullen daarom worden toegewezen.

Coltavast legt aan haar vordering tot ontruiming ten grondslag dat ECR vanaf de ingangsdatum van de huur haar betalingsverplichtingen niet tijdig is nagekomen en op dit moment een huurachterstand heeft van drie maanden, waardoor het aannemelijk is dat een rechter in een bodemprocedure de huurovereenkomst zal ontbinden. Als gevolg van de eiswijziging zullen de bewoners van [naam] in het gehuurde kunnen blijven wonen, waarbij zij voortaan rechtstreeks de huur aan Coltavast zullen betalen en ECR aan hen de overeengekomen zorg kan blijven leveren.
Vooropgesteld wordt dat in kort geding een vordering tot ontruiming slechts toewijsbaar is indien voldoende aannemelijk is dat de bodemrechter de vordering eveneens toewijst en indien van de eisende partij niet kan worden gevergd dat hij of zij de uitkomst van een bodemprocedure afwacht.
Uit de omvang van de huurachterstand (inmiddels drie maanden) volgt al dat voldoende aannemelijk is dat de kantonrechter in een bodemprocedure zal overgaan tot ontbinding van de huurovereenkomst wegens tekortkoming in de nakoming van de verbintenissen die voortvloeien uit de huurovereenkomst. De vordering tot ontruiming is daarom toewijsbaar. Van Coltavast kan in de gegeven omstandigheden niet worden gevergd dat zij de uitkomst van een bodemprocedure afwacht. Daarbij wordt ook in aanmerking genomen dat op de dag van de zitting nog geen concreet uitzicht was op betaling van de huur over het derde en vierde kwartaal. De gemachtigde van ECR heeft weliswaar gesteld dat er onderhandelingen gaande zijn met veel betrokkenen en dat men ervan uitgaat dat er vrijdag (twee dagen na de zitting) weer betalingsmogelijkheden zullen zijn, maar heeft deze verwachting verder niet concreet onderbouwd. Coltavast heeft verklaard dat dit voor haar ‘too little, too late’ is en dat het vertrouwen in ECR compleet weg is. De kantonrechter ziet daarom geen aanleiding om de beslissing op de ontruimingsvordering aan te houden. Verder geldt dat Coltavast voldoende rekening heeft gehouden met de belangen van de bewoners van [naam] door haar vordering tot ontruiming zo te formuleren dat de bewoners in het gehuurde kunnen blijven wonen.
De termijn waarbinnen ECR de woonruimte dient te ontruimen zal worden gesteld op 21 dagen na de betekening van dit vonnis. ECR heeft geen verweer gevoerd tegen de gevorderde dwangsom. Deze zal ook worden toegewezen.
De door Coltavast gevorderde machtiging om de ontruiming zelf uit te voeren, zal worden afgewezen, omdat de bevoegdheid tot reële executie van de veroordeling tot ontruiming al voortvloeit uit de artikelen 555 e.v. in samenhang met artikel 444 van het Wetboek van Burgerlijke Rechtsvordering.
ECR zal als de in het ongelijk gestelde partij in de proceskosten worden veroordeeld. De kosten aan de zijde van Coltavast worden begroot op:
- dagvaarding		€	     81,83
- griffierecht		€	   972,--
- salaris gemachtigde	€
Totaal			€	1.773,83
De kantonrechter:
geeft de volgende onmiddellijke voorziening:
beveelt ECR om het gehuurde binnen 21 dagen na de betekening van dit vonnis leeg en ontruimd aan Coltavast op te leveren, behoudens aanwezigheid van derden, onder afgifte van alle sleutels, onder verbeurte van een dwangsom van € 1.000,-- voor elke dag of een gedeelte daarvan dat ECR dit bevel niet nakomt, met een maximum van € 100.000,--;
veroordeelt ECR om aan Coltavast de achterstallige huurpenningen te betalen van € 296.250,--;
veroordeelt ECR om aan Coltavast de verschuldigde boetes te betalen van € 1.975,--, te verhogen met € 987,50 per maand vanaf september 2019 dat zij in gebreke blijft het onder 3.2. genoemde bedrag van € 296.250,-- aan Coltavast te voldoen;
veroordeelt ECR om aan Coltavast de buitengerechtelijke incassokosten van € 3.266,12 te betalen;
veroordeelt ECR tot betaling van de proceskosten aan de zijde van Coltavast, tot de uitspraak van dit vonnis begroot op € 1.773,83, waarin begrepen € 720,-- aan salaris gemachtigde;
verklaart dit vonnis uitvoerbaar bij voorraad;
wijst het meer of anders gevorderde af.
Dit vonnis is gewezen door mr. P.S. Elkhuizen-Koopmans, kantonrechter, en is in aanwezigheid van de griffier in het openbaar uitgesproken op 9 oktober 2019.
"
ECLI_NL_RBAMS_2018_8171.xml|False|"Beroepsaansprakelijkheid advocaat. Niet is komen vast te staan dat de uitkomst van de ontbindingsprocedure anders zou zijn geweest als de advocaat gedaan had wat volgens eiseres verwacht had mogen worden. Vordering afgewezen.

Afdeling privaatrecht
zaaknummer / rolnummer: C/13/643701 / HA ZA 18-185

in de zaak van

wonende te [woonplaats] ,
eiseres,
advocaat mr. N. Rachid te Rotterdam,
tegen

wonende te [woonplaats] ,
gedaagde,
advocaat mr. L.H. Rijpkema te 's-Gravenhage.
Partijen zullen hierna [eiseres] en [gedaagde] genoemd worden.
Het verloop van de procedure blijkt uit:
de dagvaarding van 9 februari 2018, met producties;
de conclusie van antwoord van 11 april 2018, met producties;
het tussenvonnis van 18 juli 2018, waarin een comparitie van partijen is gelast;
het proces-verbaal van comparitie van 8 oktober 2018;
de fax van mr. Rijpkema van 16 oktober 2018; en
de fax van mr. Rachid van 29 oktober 2018.
Ten slotte is vonnis bepaald.
[eiseres] was huurder van de woning, gelegen aan de [adres] te [plaats] (hierna: de woning). Verhuurder van de woning was de [naam verhuurder] (hierna: de verhuurder). [eiseres] huurde de woning sinds 1983.
[gedaagde] is advocaat te Amsterdam. [eiseres] heeft [gedaagde] in 2006 ingeschakeld om te assisteren rondom de aanvraag voor een woningruil waarbij [eiseres] haar woning wilde ruilen met de kleinere woning van haar dochter.
Bij brief van 15 maart 2007 heeft de verhuurder [eiseres] verzocht de huurovereenkomst op te zeggen en de woning te ontruimen in verband met niet toegestane onderverhuur. [eiseres] heeft betwist dat sprake was van onderverhuur en heeft [gedaagde] gevraagd om haar bij te staan in dit geschil met de verhuurder.
Op 25 april 2007 heeft [gedaagde] een opdrachtbevestiging verzonden aan [eiseres] .
Op 14 maart 2008 is de woningruil afgewezen.
Op 18 juni 2008 is [eiseres] gedagvaard bij de rechtbank Amsterdam, sector kanton, waarbij de verhuurder onder meer ontbinding van de huurovereenkomst en ontruiming van de woning heeft gevorderd.
In het tussenvonnis van 9 december 2008 heeft de kantonrechter het verweer van [eiseres] als volgt samengevat:

Na een getuigenverhoor heeft de kantonrechter bij eindvonnis van 7 juli 2009 de huurovereenkomst ontbonden en de gevorderde ontruiming toegewezen. Daarbij heeft de kantonrechter geoordeeld dat [eiseres] in strijd met de bepalingen uit de huurovereenkomst de woning aan derden in gebruik heeft gegeven en dat de woning als mannelijke ontmoetingsplaats is gebruikt. Deze tekortkomingen rechtvaardigen in beginsel een ontbinding van de huurovereenkomst en [eiseres] is er niet in geslaagd te bewijzen dat deze tekortkomingen een ontbinding van de huurovereenkomst niet rechtvaardigen, aldus de kantonrechter.
Een door [eiseres] gevoerd executie kort geding heeft niet geleid tot een schorsing van de executie.
Op 31 juli 2009 is de woning gerechtelijk ontruimd.
Bij arrest van 16 februari 2010 heeft het gerechtshof Amsterdam het eindvonnis van de kantonrechter bekrachtigd. De bij de kantonrechter en het gerechtshof gevoerde bodemprocedures worden hierna aangeduid als: de ontbindingsprocedure.
[eiseres] heeft [gedaagde] aansprakelijk gesteld voor de schade die [eiseres] heeft geleden als gevolg van de ontbinding van de huurovereenkomst en de ontruiming van de woning. [gedaagde] en zijn aansprakelijkheidsverzekeraar hebben deze aansprakelijkheid betwist.
[eiseres] heeft sinds 2016 weer de beschikking over een eigen woning.
[eiseres] vordert – samengevat – een verklaring voor recht dat [gedaagde] onrechtmatig heeft gehandeld en daardoor schade heeft veroorzaakt aan de zijde van [eiseres] en een veroordeling van [gedaagde] tot betaling van in totaal € 43.059,45, betaande uit negen verschillende schadeposten waarvan sommigen vermeerderd met wettelijke rente, en tot betaling van de kosten van deze procedure, inclusief de nakosten.
[eiseres] legt aan deze vordering ten grondslag dat zij schade heeft geleden als gevolg van beroepsfouten van [gedaagde] . Deze beroepsfouten zien volgens [eiseres] – kort gezegd – op het feit dat [gedaagde] :
(i) ten onrechte is uitgegaan van een vaststaande tekortkoming van [eiseres] en zich uitsluitend heeft gericht op de tenzij uitzondering aan het slot van artikel 6:265 Burgerlijk Wetboek (“
(ii) de buren van [eiseres] en [eiseres] zelf niet als getuigen heeft laten horen;
(iii) de gekozen strategie en de inhoud van de memorie van grieven niet, althans niet voldoende met (vertegenwoordigers van) [eiseres] heeft besproken;
(iv) geen kopie van het Marokkaanse paspoort van [eiseres] heeft ingebracht; en
(v) geen pleidooi heeft gevraagd in hoger beroep.
Volgens [eiseres] zou een andere strategie, in het bijzonder het betwisten van de tekortkoming, een kans hebben opgeleverd dat de kantonrechter en het gerechtshof tot een ander oordeel waren gekomen en dat de huurovereenkomst niet ontbonden zou zijn. De handelswijze van [gedaagde] heeft de kans op het winnen van de zaak teruggebracht tot nihil, aldus [eiseres] .
[gedaagde] voert verweer, dat er in de kern op neerkomt dat ook als de strategie gevoerd zou zijn zoals [eiseres] nu stelt dat die gevoerd had moeten worden de uitkomst van de ontbindingsprocedure niet anders zou zijn geweest. Dit bekent dat causaal verband ontbreekt tussen de gestelde tekortkoming/onrechtmatige daad van [gedaagde] en de geleden schade, aldus [gedaagde] .
Op de stellingen van partijen wordt hierna, voor zover van belang, nader ingegaan.
Het gaat in deze procedure om de vraag of [gedaagde] als advocaat aansprakelijk is in verband met de wijze waarop hij [eiseres] heeft bijgestaan in de ontbindingsprocedure. Daarbij geldt het volgende uitgangspunt.
Voorop staat dat een advocaat bij het verrichten van zijn werkzaamheden de zorg van een goed opdrachtnemer in acht moet nemen (artikel 7:401 Burgerlijk Wetboek). Maatstaf daarbij is dat een advocaat als een redelijk bekwaam en redelijk handelend vakgenoot te werk moet gaan. Deze zorgplicht brengt onder meer met zich dat de advocaat zelfstandig dient te beoordelen wat voor de zaak van zijn cliënt van belang kan zijn en daarnaar dient te handelen.
Als wordt vastgesteld dat [gedaagde] bij zijn werkzaamheden niet de zorg van een goed opdrachtnemer in acht heeft genomen is daarnaast nodig dat komt vast te staan dat als deze zorg wel in acht genomen zou zijn de uitkomst van de ontbindingsprocedure anders zou zijn geweest. Als dat laatste niet het geval is kan de vordering van [eiseres] niet worden toegewezen, er is dan immers geen schade en dus ook geen aansprakelijkheid.
Aan deze voorwaarde (dat vast komt te staan dat de uitkomst van de ontbindingsprocedure anders zou zijn geweest) is in deze procedure niet voldaan. Daartoe wordt als volgt overwegen.
De door de kantonrechter uitgesproken ontbinding is gebaseerd op de tekortkoming van [eiseres] , gelegen in het niet nakomen van de verplichting uit de huurovereenkomst om de woning niet aan derden in gebruik te geven. De kantonrechter heeft in haar tussenvonnis geoordeeld dat anderen dan [eiseres] in de woning zijn aangetroffen, waaronder de [naam 1] en de zoon van [eiseres] , en dat op basis van de op dat moment beschikbare informatie vaststaat dat (behoudens te leveren tegenbewijs) dit betekent dat sprake is van een in gebruik geven van de woning aan derden wat in strijd is met de huurovereenkomst. In haar eindvonnis heeft de kantonrechter daarbij nog overwogen dat de verhuurder in een brief van 27 maart 1997 [eiseres] weliswaar had toegestaan voor langere tijd in het buitenland te verblijven maar ook dat juridische maatregelen zouden volgen als zou blijken dat [eiseres] de woning aan derden in gebruik zou geven. Deze rechtbank leest deze brief aldus dat [eiseres] gewaarschuwd was.
[eiseres] heeft in deze procedure onvoldoende concreet gesteld welke andere feiten en/of omstandigheden dan die zijn aangedragen in de ontbindingsprocedure tot een andere uitkomst zou hebben geleid. Het laten horen van de buren als getuigen is daarvoor onvoldoende nu zowel de kantonrechter als het gerechtshof bekend was met de stelling van [eiseres] dat de buren anders wilden verklaren dan zij volgens de verhuurder hadden gedaan. Voor de procedure bij de kantonrechter volgt dit uit het tussenvonnis (zie de slotzin in 2.7 hierboven) en bij het gerechtshof zijn de handgeschreven verklaringen van drie naaste buren ingebracht als producties 7a-c bij de memorie van grieven. Deze informatie is dus meegenomen in de beoordeling en dat het laten horen van de buren als getuige andere feiten zou hebben opgeleverd ten aanzien van het in gebruik geven is niet althans onvoldoende gesteld. Voor het niet laten horen van [eiseres] zelf als getuige geldt dat [eiseres] in deze procedure niet heeft aangegeven wat zij meer of anders had kunnen verklaren dan hetgeen [gedaagde] al namens haar in de schriftelijke stukken naar voren heeft gebracht. De stelling dat [eiseres] als het middelpunt van de zaak het beste in staat is een beeld van haarzelf te schetsen miskent dat voor dit doel een getuigenverhoor niet nodig of bedoeld is en dat [eiseres] zelf bij de comparitie aanwezig was. Het niet overleggen van een kopie van het Marokkaanse paspoort ziet op het wel of niet aanwezig zijn van [eiseres] in Nederland en is daarmee niet relevant voor de vraag of de woning in gebruik is gegeven aan derden, wat in de ontbindingsprocedure tot de vaststelling van de tekortkoming heeft geleid.
Ook ten aanzien van de verwijten die zien op de gevoerde strategie heeft [eiseres] onvoldoende concreet gesteld welke andere uitkomst een andere strategie zou hebben opgeleverd. Tijdens de comparitie in deze procedure is ten aanzien van de tekortkoming vastgesteld dat bij de kantonrechter tot aan het tussenvonnis – anders dan [eiseres] in de dagvaarding heeft gesteld – het verweer is gevoerd dat geen sprake was van een tekortkoming. Pas op basis van het tussenvonnis en het daarin opgenomen oordeel van de kantonrechter is de focus op de tenzij uitzondering van artikel 6:265 Burgerlijk Wetboek komen te liggen en is [gedaagde] uitgegaan van een tekortkoming. Dat het blijven betwisten van de tekortkoming, ook in hoger beroep, tot een andere uitkomst zou hebben geleid heeft [eiseres] niet aannemelijk gemaakt. Ten aanzien van het vragen van pleidooi in hoger beroep geldt eveneens dat [eiseres] niet voldoende concreet heeft gesteld dat met een pleidooi in hoger beroep het gerechtshof tot een andere beslissing zou zijn gekomen. Voor zover de stellingen van [eiseres] aldus begrepen moeten worden dat tijdens een pleidooi in hoger beroep de buren als getuigen gehoord zouden kunnen worden wordt miskend dat een pleidooi hier niet voor bedoeld is. [gedaagde] heeft in de memorie van grieven specifiek getuigenbewijs aangeboden op dit punt, maar het gerechtshof heeft dit aanbod als niet ter zake dienend verworpen.
Het vorenstaande leidt tot de slotsom dat niet is komen vast te staan dat de uitkomst van de ontbindingsprocedure anders zou zijn geweest als [gedaagde] had gehandeld zoals [eiseres] in deze procedure heeft gesteld dat hij had moeten doen. Dit betekent dat in het midden kan blijven of [gedaagde] de strategie zoals gevoerd, waaronder het wel of niet vragen van pleidooi in hoger beroep, voldoende besproken heeft met de vertegenwoordigers van [eiseres] . Datzelfde geldt voor het verwijt dat [gedaagde] geen akkoord zou hebben gevraagd voor de memorie van grieven.
Hetgeen partijen verder nog naar voren hebben gebracht leidt niet tot een ander oordeel en behoeft om die reden geen afzonderlijke bespreking.
De vorderingen van [eiseres] zullen worden afgewezen. [eiseres] zal als de in het ongelijk gestelde partij in de proceskosten worden veroordeeld. De kosten aan de zijde van [gedaagde] worden begroot op:
- griffierecht	€	895,00
- salaris advocaat	€
Totaal	€ 	3.043,00
De rechtbank
wijst de vorderingen af,
veroordeelt [eiseres] in de proceskosten, aan de zijde van [gedaagde] tot op heden begroot op € 3.043,00, te vermeerderen met de wettelijke rente ex artikel 6:119 Burgerlijk Wetboek vanaf 14 dagen na heden,
veroordeelt [eiseres] in de na dit vonnis ontstane kosten, begroot op € 157,00 aan salaris advocaat, te vermeerderen met de wettelijke rente ex artikel 6:119 Burgerlijk Wetboek vanaf 14 dagen na heden en te vermeerderen, onder de voorwaarde dat [eiseres] niet binnen 14 dagen na aanschrijving aan het vonnis heeft voldaan en er vervolgens betekening van de uitspraak heeft plaatsgevonden, met een bedrag van € 82,00 aan salaris advocaat en de explootkosten van betekening van de uitspraak, te vermeerderen met de wettelijke rente ex artikel 6:119 Burgerlijk Wetboek vanaf 14 dagen na betekening.
verklaart dit vonnis wat betreft de kostenveroordeling uitvoerbaar bij voorraad.
Dit vonnis is gewezen door mr. M.L.S. Kalff en in het openbaar uitgesproken op 14 november 2018.
type:
coll:
"
ECLI_NL_RBNHO_2013_9337.xml|False|"Vermindering huurprijs bedrijfsruimte wegens geconstateerde gebreken
Afdeling Privaatrecht
Sectie Kanton - locatie Haarlem
zaak/rolnr.: 585904 \ CV EXPL  12-16576
datum uitspraak: 11 september 2013
inzake

te [adres 1]
eisende partij in conventie
verwerende partij in reconventie
hierna te noemen [eiser]
gemachtigde mr. O.J. Boeder
tegen

te Haarlem

te Haarlem
gedaagde partij in conventie
eisende partij in reconventie
hierna te noemen [gedaagde]
gemachtigde  mr. M. Stokvis
Het verloop van de procedure blijkt uit:
- de dagvaarding van 14 december 2012, met producties,
- de conclusie van antwoord in conventie, tevens conclusie van eis in reconventie, met producties,
- het door de kantonrechter tussen partijen gewezen en op 10 april 2013 uitgesproken tussenvonnis,
- de aantekeningen van de griffier van de ingevolge dat vonnis op 5 juni 2013 gehouden comparitie van partijen en de met het oog op die zitting door de gemachtigde van[eiser] aan de kantonrechter en de wederpartij gezonden producties,
- het proces-verbaal van de op 18 juni 2013 in aanwezigheid van partijen en hun gemachtigden gehouden gerechtelijke plaatsopneming met de daaraan gehechte akte van [eiser] met foto’s,
- de antwoordakte van [gedaagde], met daarbij gevoegd foto’s en een DVD.
[gedaagde] heeft bij zijn antwoordakte nog foto’s en een DVD in het geding gebracht. [eiser] heeft daarop niet kunnen reageren. Aangezien deze foto’s en DVD door de kantonrechter niet bij de beoordeling van de zaak behoeven te worden betrokken is er geen noodzaak om [eiser] alsnog in de gelegenheid te stellen om op die producties te reageren; [eiser] is immers niet geschaad in de verdediging.
Bij overeenkomst van 22 december 2004 heeft “Blikaardu handelsonderneming Fa.”, vertegenwoordigd door [eiser], aan Stichting Theater Project, vertegenwoordigd door [gedaagde], verhuurd de bedrijfsruimte in de zin van artikel 7:230a BW aan het adres [adres 2]
De huur is ingegaan op 1 januari 2005 en is daarna stilzwijgend verlengd.
De huidige huurprijs bedraagt volgens [eiser] € 1.285,57 per maand inclusief 19% omzetbelasting en volgens [gedaagde] € 1.306,80 inclusief 21% omzetbelasting.
Op de huurovereenkomst zijn mede van toepassing de “Algemene Bepalingen huurovereenkomst kantoorruimte en ander bedrijfsruimte in de zin van artikel 7:230A BW” (hierna: de Algemene Bepalingen).
Artikel 18.2 van die Algemene Bepalingen bevat het volgende boetebeding:
Bij brief van 20 februari 2012 heeft [eiser] het volgende aan Stichting Theater Project ter attentie van [gedaagde] geschreven:





Bij e-mailbericht van 1 juni 2012 heeft [eiser] het volgende aan Stichting Theater Project geschreven:


Bij e-mailbericht van 18 juli 2012 heeft [gedaagde] het volgende aan [eiser] geschreven:




i. Bij brief van 5 oktober 2012 heeft [gedaagde] onder meer het volgende aan de gemachtigde van [eiser] geschreven:






[eiser] vordert dat de kantonrechter bij vonnis uitvoerbaar bij voorraad:
de huurovereenkomst zal ontbinden, met veroordeling van Stichting Theater Project en [gedaagde] om de bedrijfsruimte met alle zich daarin van hunnentwege bevindende personen en goederen, voor zover deze laatste het eigendom van [eiser] niet zijn, te verlaten en te ontruimen en met overgifte van de sleutels en hetgeen daartoe verder behoort ter algehele en vrije beschikking van [eiser] te stellen;
Stichting Theater Project en [gedaagde] hoofdelijk zal veroordelen om aan [eiser] te betalen € 19.116,81 vermeerderd met € 1.285,57 per maand of een gedeelte daarvan, waarin Stichting Theater Project en [gedaagde] de bedrijfsruimte sedert 1 januari 2013 in gebruik hebben gehad of nog mochten houden, rente en kosten rechtens.
[eiser] heeft het volgende aan de vordering ten grondslag gelegd:
Gedurende een aantal jaren is de huur onregelmatig betaald. Na sommaties van [eiser] is de huurachterstand ingelopen. Echter met ingang van mei 2012 blijft de huur onbetaald. De achterstand tot en met december 2012 bedraagt € 10.284,56.
Op grond van artikel 18.2 van de Algemene Bepalingen is over de maanden mei 2012 tot en met december 2012 is in totaal € 10.800,00 aan boetes verschuldigd.
[eiser] beperkt de boetevordering tot € 7.500,00.
Met ingang van 1 januari 2012 vindt het feitelijke gebruik van de bedrijfsruimte plaats door Spot-on Theater Produkies.
[eiser] heeft belang bij zijn vordering tegen [gedaagde] nu Stichting Theater Project feitelijk geen verhaal biedt en [gedaagde] wel het genot van het gehuurde heeft.
[gedaagde] is met ingang van 2000 feitelijk de enige bestuurder van Stichting Theater Project. [gedaagde] is als bestuurder aansprakelijk voor de huurvordering nu hij wist en/of had moeten begrijpen dat door het verplaatsen van zijn activiteiten naar zijn eenmanszaak Stichting Theater Project de huurvordering niet zou kunnen voldoen.
Door ondanks aanmaning met betaling in gebreke te blijven, hebben Stichting Theater Project en [gedaagde] [eiser] genoodzaakt de vordering ter incasso uit handen te geven. [eiser] heeft daardoor vermogensschade geleden, bestaande uit de buitengerechtelijke incassokosten ten belope van € 917,89. Stichting Theater Project en [gedaagde] dienen deze kosten ingevolge de algemene betalingsvoorwaarden dan wel ingevolge artikel 6:96 lid 2 sub c BW aan [eiser] te voldoen.
Voorts zijn Stichting Theater Project en [gedaagde] de wettelijke handelsrente verschuldigd geworden. Deze handelsrente bedraagt, berekend vanaf de dag van verzuim tot
14 december 2012, € 414,36.
Stichting Theater Project betwist de vordering en voert daartoe het volgende aan:

Stichting Theater Project heeft met ingang van 31 december 2011 haar activiteiten gestaakt. Die activiteiten zijn ondergebracht in de eenmanszaak van [gedaagde], te weten: Spot-on Theater Produkties (hierna: Spot-on).
[eiser] is akkoord gegaan met de overname van de huur door [gedaagde] met ingang van
1 januari 2012.
Stichting Theater Project is dus vanaf 1 januari 2012 geen huurster meer, zodat de vordering tegen haar moet worden afgewezen.

[gedaagde] heeft de huurbetaling opgeschort om de volgende redenen:
a. Partijen hebben geopteerd voor met omzetbelasting belaste verhuur. Inherent aan die afspraak is dat de verhuurder per betaalperiode deugdelijke omzetbelastingfacturen aan de huurder verstrekt. Die verplichting volgt ook uit artikel 6:248 lid 1 BW.
Ondanks herhaalde verzoeken heeft [eiser] steevast geweigerd facturen te verzenden.
Ondanks herhaalde verzoeken bleef [eiser] met het toezenden van een nieuwe schriftelijke huurovereenkomst.
[eiser] bleef nalatig met het verhelpen van een door [gedaagde] al voor 1 januari 2012 gemeld gebrek in de zin van artikel 7:204 BW. Het dak van de bedrijfsruimte verkeert in slechte staat. Dit heeft meermalen tot lekkage geleid. [gedaagde] heeft de lekkage aan [eiser] gemeld. Ondanks verzoeken van [gedaagde] heeft [eiser] nagelaten het gebrek te herstellen.
Nu [eiser] zijn uit de huurovereenkomst voortvloeiende verbintenissen niet nakomt, is [gedaagde] op grond van artikel 6:262 BW gerechtigd de betaling van de huur op te schorten totdat [eiser] aan zijn verplichtingen heeft voldaan.

De omstandigheden van het geval geven naar de mening van [gedaagde] aanleiding tot matiging van de gevorderde contractuele boete tot nihil, althans tot een substantieel lager bedrag dan door [eiser] is gevorderd met een door de kantonrechter te bepalen maximum.

De buitengerechtelijk werkzaamheden van de gemachtigde van [eiser] hebben zich beperkt tot het verzenden van twee standaardbrieven. De daarmee gemoeide kosten behoren tot de proceskosten.
Voorts waren deze werkzaamheden niet noodzakelijk om betaling van de huur te verkrijgen.
Bij afwijzing van de vordering van [eiser] vorderen Stichting Theater Project en [gedaagde] diens veroordeling in de proceskosten met de bepaling dat indien [eiser] deze kosten niet binnen veertien dagen na dagtekening van het vonnis heeft voldaan, hij daarover de wettelijke rente verschuldigd is en deze proceskostenveroordeling uitvoerbaar bij voorraad te verklaren.
Stichting Theater Project vordert dat de kantonrechter bij vonnis:

[eiser] zal veroordelen om ter zake van de door Stichting Theater Project over de maanden januari 2010 tot en met december 2011 betaalde huur, binnen 48 uur na betekening van het vonnis aan Stichting Theater Project af te geven deugdelijke facturen, met daarop vermeld de huurprijs en de daarover verschuldigde omzetbelasting;
zal bepalen dat [eiser] aan Stichting Theater Project een boete verbeurt van € 100,00 voor iedere dag of gedeelte van een dag dat [eiser] in gebreke blijft aan dit vonnis te voldoen;
[eiser] zal veroordelen om aan Stichting Theater Project ten titel van schadevergoeding te voldoen € 1.512,50, te vermeerderen met de wettelijke handelsrente, althans de wettelijke rente over dit bedrag vanaf 27 februari 2013 tot aan de dag van algehele betaling;
[eiser] zal veroordelen in de kosten van de procedure, met de bepaling dat indien [eiser] deze kosten niet binnen veertien dagen na dagtekening van het vonnis heeft voldaan, hij daarover de wettelijke rente verschuldigd is;
dit vonnis uitvoerbaar bij voorraad zal verklaren, ook ten aanzien van de proceskosten;

zal bepalen dat de door [gedaagde] verschuldigde huurprijs voor de bedrijfsruimte zal worden verminderd met een aan de vermindering van het huurgenot van [gedaagde] ten gevolge van gebreken aan het gehuurde evenredig bedrag van € 514,22 inclusief omzetbelasting, althans een zodanig ander bedrag als de kantonrechter zal menen dat behoort, ingaande 1 januari 2012 tot aan de dag waarop die gebreken zullen zijn verholpen;
[eiser] zal veroordelen om ter zake van de huur over de maanden mei 2012 tot aan het moment waarop de huurovereenkomst zal zijn geëindigd aan [gedaagde] af te geven deugdelijke facturen, met daarop vermeld de huurprijs en de daarover verschuldigde omzetbelasting, voor de periode tot en met de maand waarin de gebreken aan het gehuurde zullen zijn verholpen voor de door de kantonrechter vast te stellen huurprijs, en vervolgens voor de dan volgens de huurovereenkomst geldende huurprijs, met de bepaling dat [gedaagde] de sinds april 2012 tot aan het moment van vonniswijzen opeisbaar geworden huurtermijnen zal hebben te voldoen binnen 14 dagen na ontvangst van de op die maanden betrekking hebbende facturen;
[eiser] zal veroordelen om binnen veertien dagen na betekening van het te wijzen vonnis met [gedaagde] een schriftelijke huurovereenkomst aan te gaan met betrekking tot de bedrijfsruimte op dezelfde voorwaarden als de overeenkomst die tot
31 december 2011 gegolden heeft tussen [eiser] als verhuurder en Stichting Theater Project als huurder;
[eiser] zal veroordelen in de kosten van de procedure, met de bepaling dat indien [eiser] deze kosten niet binnen veertien dagen na dagtekening van het vonnis heeft voldaan, hij daarover de wettelijke rente verschuldigd is;
dit vonnis uitvoerbaar bij voorraad zal verklaren, ook ten aanzien van de proceskosten.
Stichting Theater Project heeft -naast haar verweer in conventie- het volgende aan de vordering ten grondslag gelegd:
Stichting Theater Project is nog in afwachting van de facturen over de maanden januari 2010 tot en met december 2011. Zolang Stichting Theater Project deze facturen niet heeft ontvangen, kan de administratie niet worden afgesloten en kan de afwikkeling niet plaatsvinden. Dit heeft tot gevolg dat Stichting Theater Project jaarlijks een jaarrekening moet laten opstellen. De kosten daarvan bedragen € 1.512,50 inclusief omzetbelasting.
[gedaagde] heeft -naast zijn verweer in conventie- het volgende aan de vordering ten grondslag gelegd:
Ook [gedaagde] heeft er belang bij dat [eiser] per betaalperiode deugdelijke facturen afgeeft.
Voorts heeft hij er belang dat een schriftelijke op zijn naam gestelde overeenkomst wordt getekend.
In verband met de voortdurende lekkage van het dak maakt [gedaagde] aanspraak op vermindering van de huurprijs op grond van artikel 7:207 lid 1 BW.
Een vermindering met 40% van de huurprijs acht [gedaagde] evenredig met de vermindering van het huurgenot.
[eiser] heeft de vordering gemotiveerd betwist. Op het verweer zal, voor zover relevant, bij de beoordeling van het geschil nader worden ingegaan.
Tussen partijen staat vast dat [gedaagde] sedert 1 januari 2012 als huurder in de plaats is getreden van Stichting Theater Project. Aangezien het in deze zaak gaat om de betaling van huurtermijnen na 1 januari 2012 zal de vordering tegen Stichting Theater Project dus moeten worden afgewezen.
Voor zover [eiser] zich voor zijn vordering ook heeft beroepen op bestuurdersaansprakelijkheid van [gedaagde] gaat de kantonrechter daaraan voorbij. De daarop betrekking hebbende stellingen van [eiser] zijn immers niet relevant, omdat [gedaagde] zelf als huurder rechtstreeks aansprakelijk is voor de betaling van de huurtermijnen na 1 januari 2012.
Tijdens de gerechtelijke plaatsopneming heeft de kantonrechter in aanwezigheid van partijen en op aanwijzing van [gedaagde] kunnen constateren waar zich sporen bevonden van de lekkage die heeft plaatsgevonden. Uit de overgelegde foto’s blijkt dat op een aantal plekken in het dak gaten of scheuren aanwezig zijn waardoor het regenwater naar binnen kwam/komt. Dit is een gebrek dat door [eiser] als verhuurder moet worden hersteld. [gedaagde] heeft [eiser] in november 2011 van de lekkage in kennis gesteld en hem daarvan in april 2012 nogmaals verwittigd. Aangenomen moet dus worden dat [eiser] bekend was met de lekkage. Dit geldt temeer omdat [eiser] ter zitting van 5 juni 2013 heeft toegezegd dat het gat in het dak wordt dicht gemaakt. Dat [gedaagde], zoals [eiser] heeft gesteld, verantwoordelijk is voor het schoonhouden van de goten doet daar niet aan af. Dat zou slechts dan relevant kunnen zijn als het dak zelf geen gebreken vertoonde.
[gedaagde] beroept zich daarom sedert mei 2012 terecht op zijn opschortingrecht met betrekking tot de huurbetalingen.
Op grond van het vorenstaande zullen daarom de door [eiser] gevorderde ontbinding van de huurovereenkomst en ontruiming van de bedrijfsruimte worden afgewezen.
Ook de door [eiser] gevorderde boete en buitengerechtelijke incassokosten zullen worden afgewezen, nu [gedaagde] zich terecht op zijn opschortingrecht beroept.

De kantonrechter stelt voorop dat als huidige huurprijs heeft te gelden het door [gedaagde] genoemde bedrag. Gebleken is immers dat [eiser] vanaf mei 2012 de huur zonder exacte berekening heeft verhoogd, naar zijn zeggen omdat hij in voorgaande jaren de indexering niet had toegepast. Indien [eiser] verhoging van de huur wenst zal hij de daarvoor wettelijk voorgeschreven procedure moeten volgen en kan hij niet zelfstandig tot verhoging overgaan.
De huidige huurprijs is daarom € 1.080,00 + 21% omzetbelasting = € 1.306,80.
Gelet op de aard van de bovengenoemde gebreken is de kantonrechter van oordeel dat, in  verband met de gevolgen van de lekkage voor de (elektrische) apparatuur van [gedaagde] die in de bedrijfsruimte is opgeslagen, sprake is van vermindering van het huurgenot in de zin van artikel 7:207 lid 1 BW. Het verzoek van [gedaagde] om vermindering van de huurprijs is om die reden toewijsbaar. Rekeninghoudend met de totale omvang van de bedrijfsruimte en de plaatsen daarin waarin lekkage heeft plaatsgevonden is de kantonrechter van oordeel dat een vermindering van de huurprijs met 30%, dus met € 392,04 per maand inclusief omzetbelasting, evenredig moet worden geacht.

Met in achtneming van het bovenstaande zal [eiser] de gelegenheid moeten krijgen de thans bestaande huurachterstand te berekenen en deze berekening in het geding te brengen. Daarin dient ook te worden verwerkt of [gedaagde] de ter zitting van 5 juni 2013 gemaakte afspraak is nagekomen om, vooruitlopend op het vonnis, € 9.000,00 inclusief omzetbelasting van de huurachterstand aan [eiser] te voldoen.
Ten behoeve van de gehouden comparitie van patijen zijn door [eiser] facturen in het geding gebracht. Met betrekking tot die facturen heeft [gedaagde] ter zitting verklaard dat hij daar genoeg aan heeft. Dit deel van de vordering zal daarom worden afgewezen. Er is immers al aan voldaan.

Bij gelegenheid van de gehouden comparitie van partijen is aan de hand van de door hen afgelegde verklaringen gebleken dat [eiser] op enig moment is opgehouden met het sturen van facturen, terwijl [gedaagde] van zijn kant niet eerder heeft gevraagd om facturen.
Gelet op het vorenstaande is de kantonrechter van oordeel dat de schade mede een gevolg is van een omstandigheid die aan [gedaagde] en dus aan Stichting Theater Project kan worden toegerekend, omdat hij nalatig is geweest met het tijdig vragen om facturen. Daarom zal de kantonrechter op grond van artikel 6:101 BW de vergoedingsplicht van [eiser] verminderen door de schade over beide partijen te verdelen in evenredigheid met de mate waarin de aan ieder toe te rekenen omstandigheden tot de schade hebben bijgedragen. De kantonrechter is van oordeel dat daarom partijen elk 50% van de schade dienen te dragen. Van de vordering van Stichting Theater Project zal daarom € 756,25 als schadevergoeding worden toegewezen.

Partijen zijn het erover eens dat de bedrijfsruimte vanaf 1 januari 2012 door [gedaagde] wordt gehuurd en dat deze huurovereenkomst op schrift moet worden gesteld. Voor zover de kantonrechter kan overzien is dat nog niet gebeurd. Dit deel van de vordering zal daarom worden toegewezen. [gedaagde] heeft voldoende aangetoond belang te hebben bij een op schrift gestelde huurovereenkomst. Aan de gevorderde dwangsom zal een maximum worden verbonden.
Partijen worden over en weer in het ongelijk gesteld. Daarom zullen de proceskosten tussen hen worden gecompenseerd, in die zin dat iedere partij de eigen kosten draagt.
De zaak eerst nog weer naar de rol moeten worden verwezen om [eiser] in staat te stellen een berekening van de huidige huurachterstand met inachtneming van het bovenstaande in het geding te brengen. Daarin dient ook te worden verwerkt of [gedaagde] de ter zitting van 5 juni 2013 gemaakte afspraak is nagekomen om, vooruitlopend op het eindvonnis, € 9.000,00 inclusief omzetbelasting aan [eiser] te voldoen.
[gedaagde] zal daarna de gelegenheid krijgen op die berekening te reageren.
Iedere verdere uitspraak zal worden aangehouden.
De kantonrechter:

Verwijst de zaak naar de rolzitting van:
voor akte aan de zijde van [eiser].
Bepaalt dat [gedaagde] daarna op die akte schriftelijk kan antwoorden.
Houdt iedere verdere uitspraak aan.
Dit vonnis is gewezen door mr. F.J.P. Veenhof en uitgesproken op de openbare terechtzitting van bovengenoemde uitspraakdatum.

"
ECLI_NL_RBHAA_2012_CA3065.xml|False|"Huur bedrijfsruimte. Asbestproblematiek.
RECHTBANK HAARLEM
Sector kanton
Locatie Haarlem
zaak/rolnr.: 540418 / CV EXPL 11-17482
datum uitspraak: 16 mei 2012
VONNIS VAN DE KANTONRECHTER
inzake
de vennootschap onder firma V.O.F. [XXX]
te [woonplaats], gemeente [woonplaats] en haar beherende vennoten:
[de vennoten], wonende te [woonplaats], respectievelijk [woonplaats],
eisers in conventie
verweerders in reconventie
hierna gezamenlijk te noemen [de vennoten]  en afzonderlijk de VOF en de vennoten
gemachtigde mr Th.C.J. Kaandorp
tegen
de besloten vennootschap [YYY] BEHEER B.V.
te Haarlem
gedaagde in conventie
eiseres in reconventie
hierna te noemen [YYY]
gemachtigde mr P. van Riessen.
De procedure
[de vennoten] heeft [YYY] gedagvaard op 19 december 2011. [YYY] heeft schriftelijk geantwoord en een tegenvordering ingesteld.
De kantonrechter heeft bij tussenvonnis van 7 maart 2012 een comparitie van partijen gelast, die heeft plaatsgevonden op 23 april 2012. Daarbij heeft [de vennoten] in reconventie geantwoord op de eis van [YYY] en daartoe pleitnotities overgelegd. De griffier heeft aantekeningen gemaakt van wat partijen verder naar voren hebben gebracht.
De feiten
Met ingang van 1 januari 2002 is de VOF van [YYY] gaan huren de bedrijfsruimte aan de [adres] te Haarlem (in het winkelcentrum Schalkwijk) - hierna: het gehuurde - op basis van een schriftelijke huurovereenkomst (hierna: de huurovereenkomst) en tegen een huurprijs van laatstelijk € 8.005,-- inclusief BTW per maand. In het gehuurde, dat tussen 1977 en 2002 door de vader van de vennoten van [YYY] werd gehuurd, exploiteerde [de vennoten] een woningtextielzaak. In genoemd winkelcentrum was in 1991 bij de aanleg van een sprinklerinstallatie op de stalen draagconstructies van het winkelcentrum op ruime schaal asbest aangetroffen en in 1992 is ook in het gehuurde asbest verwijderd en/of gecoat, waarna het door de arbeidsinspectie en de gemeente weer is vrijgegeven en opengesteld voor publiek en winkeliers.
Begin 2011 is [YYY] gebleken dat er opnieuw asbestproblemtiek speelde. Er was asbest aangetroffen in de kruipruimte onder de winkels en de sanering van 1992 werd niet langer als adequaat beschouwd. Daarop volgde een onderzoek in het gehuurde door Search Ingenieursbureau op 20 februari 2011, waarna op 21 februari 2011 is besloten het gehuurde met onmiddellijke ingang te sluiten wegens de aanwezigheid van niet-hechtgebonden asbest.
Vervolgens heeft [YYY] zelf opdracht tot sanering van het gehuurde verstrekt aan Koole B.V. met bijstand van Hofstede c.s. Milieuadviseurs. De sanering bracht mee dat alle in de winkel aanwezige voorraad, inventaris en winkelinrichting hetzij werd gereinigd hetzij ter vernietiging werd afgevoerd. Gereinigde zaken zijn geplaatst in een container achter de winkel. Het gehuurde zelf werd hierdoor teruggebracht naar een toestand van vrijwel casco. Op 17 juni 2011 is een meting uitgevoerd door Aksys B.V. uit Maarn, waarna het gehuurde als gereinigd kon worden aangemerkt. Vervolgens is [YYY] tot herinrichting van het gehuurde overgegaan, waartoe Boksman B.V, een aannemer uit Naaldwijk, is ingeschakeld. In totaal heeft [YYY] ten behoeve van sanering en wederinrichting van het gehuurde een bedrag van € 93.479,35 aan kosten gemaakt. Per 1 september 2011 kon Leeuwenkamp c.s het gehuurde weer in gebruik nemen. Vanaf 1 april 2011 was door [de vennoten] geen huur meer betaald. Bij brief van 6 september 2011 heeft [de vennoten] van [YYY] gevorderd binnen vijf dagen haar aansprakelijkheid voor door [de vennoten] geleden schade ten gevolge van de aanwezigheid van niet-hechtgebonden asbest te erkennen en een voorschot van € 100.000,-- op die schade te betalen. [YYY] heeft hieraan niet voldaan en bij brief van 12 september 2011 heeft [de vennoten] de huurovereenkomst buitengerechtelijk ontbonden.
De vordering
[de vennoten] vordert (samengevat) verklaring voor recht dat zij de huurovereenkomst op 12 september 2011 rechtsgeldig heeft ontbonden met veroordeling van [YYY] tot betaling van € 82.641,-- als schadevergoeding wegens gederfde winst in 2011 en
€ 140.406,-- wegens toekomstige winstderving, alsmede € 56.000,-- voor goodwill-schade,
€ 85.000,-- voor schade wegens vernietigde of verloren gegane inventaris en voorraad,
€ 20.000,-- voor reclame- en advertentiekosten in verband met de hervatting van haar bedrijfsactiviteiten en € 10.025,74 voor kosten van juridische bijstand, met terugbetaling van € 8.648,86 wegens betaalde huur over de periode 21 februari tot en met maart 2011 en van
€ 2.700,-- wegens teveel betaald voorschot voor CBW-bijdrage over 2009 en 2010. [de vennoten] legt aan haar vorderingen ten grondslag dat de aanwezigheid van niet-hechtgebonden asbest in het gehuurde moet worden aangemerkt als een gebrek in de zin van artikel 7:204 lid 2 BW, zodat [YYY] jegens haar verwijtbaar is tekort geschoten in de nakoming van de huurovereenkomst, terwijl bovendien sprake was van onrechtmatig handelen door [YYY] aangezien a) het gehuurde niet voldeed aan de daaraan te stellen eisen en vervolgens schade is ontstaan aan personen en/of zaken (artikel 6:174 BW) en b) door haar toedoen het gehuurde voor een onredelijk lange termijn gesloten moest blijven en [de vennoten] door het verlies van essentiële eigendommen gedwongen was haar activiteiten defintief te staken. Ten derde heeft [YYY] zowel in haar hoedanigheid van zaakwaarnemer als in haar hoedanigheid van verhuurder jegens [de vennoten] haar zorgplicht geschonden, in laatstbedoelde hoedanigheid omdat zij zich in 2002 op de hoogte had moeten stellen van de toen bestaande inzichten met betrekking tot niet-hechtgebonden asbest en de nog mogelijke aanwezigheid daarvan in het gehuurde, waar immers in 1992 ook reeds asbest was verwijderd.
Het verweer en de eis in reconventie
[YYY] betwist de vordering. Zij voert aan dat de vennoten, anders dan zij zelf beweren, al ver voor 2002 bemoeienis met de winkel hadden en er daarom bij het aangaan van de huurovereenkomst in 2002 ook mee bekend waren dat in 1992 ter plaatse een asbestsanering heeft plaatsgevonden. Beide partijen vertrouwden er dan ook op dat het asbestprobleem tot het verleden behoorde, nu het winkelcentrum door arbeidsinspectie en gemeente in 1992 na sanering weer was vrijgegeven. Artikel 6 van de algemene bepalingen bij de huurovereenkomst brengt mee dat verhuurder niet aansprakelijk is voor schade toegebracht aan de persoon of goederen van de huurder door het optreden en de gevolgen van zichtbare en onzichtbare gebreken aan het gehuurde of het gebouw of complex waarvan het gehuurde deel uitmaakt noch van stoornis van het huurgenot, behoudens in geval van schade als gevolg van grove schuld of ernstige nalatigheid van verhuurder ten aanzien van de staat van het gehuurde of van het gebouw of complex waarvan het gehuurde deel uitmaakt. [YYY] betwist dat zij bij het aangaan van de huurovereenkomst in 2002 bekend was of behoorde te zijn met gebreken van het gehuurde. Zij was op goede gronden de overtuiging toegedaan dat de asbestproblematiek na de sanering (door de vader van de vennoten) in 1992 tot het verleden behoorde. [YYY] was zich er in 2002 niet van bewust dat de inzichten over de toelaatbaarheid van niet-hechtgebonden asbest zich tussen 1992 en 2011 zozeer zouden wijzigen dat een sanering die in 1992 nog als adequaat werd beschouwd dat in 2011 niet meer was. Artikel 7:209 BW ziet toe op gebreken die de verhuurder bij het aangaan van de overeenkomst kende of behoorde te kennen. In 2002 werd de aanwezigheid van niet-hechtgebonden spuitasbest (nog) niet als een gebrek van het gehuurde aangemerkt. Maar bovendien is niet aannemelijk dat de vennoten in 2002 van huur zouden hebben afgezien indien [YYY] hen toen had voorgehouden dat in het gehuurde in 1992 asbest is aangetroffen die ook na de sanering van 1992 op enig later moment als gevaarlijk zou moeten worden aangemerkt. Aan het voorgaande verbindt Mannaet dat zij zich ter afwering van de vorderingen van [de vennoten] op voornoemde exoneratiebepaling kan beroepen, ook voorzover de vorderingen op grond van onrechtmatige daad zijn ingesteld, waarbij komt dat artikel 6:174 BW ten deze niet tot grondslag van het gevorderde kan dienen, nu de aanwezigheid van spuitasbest alleen een gebrek vormt in relatie tot de veiligheid van personen en deze bepaling niet ertoe strekt ook voorraad en inventaris te beschermen. Van zaakwaarneming is in de gegeven omstandigheden bovendien geen sprake geweest, aldus steeds [YYY], die subsidiair ook alle door [de vennoten] afzonderlijk opgevoerde schadeposten betwist en tot de slotsom komt dat de omstandigheid dat zij zich op het exoneratiebeding kan beroepen en het bepaalde in artikel 10 van de algemene bepalingen bij de huurovereenkomst meebrengen dat de door [de vennoten] gevorderde verklaring voor recht (dat zij de huurovereenkomst op goede grond heeft ontbonden) haar dient te worden ontzegd.
In reconventie vordert [YYY] dat de huurovereenkomst per 1 mei 2012 wordt ontbonden en dat [de vennoten] hoofdelijk wordt veroordeeld tot betaling van de achterstallige huur en CBW-kosten over de maanden april 2011 tot en met april 2012 (totaal € 59.447,89) en van € 8.221,13 voor iedere maand, met ingang van 1 mei 2012, dat de huur tussen partijen zal doorlopen, met voorts de hoofdelijke veroordeling van [de vennoten] als schadevergoeding voor voortijdige ontbinding van de huur (die immers eerst op 31 december 2016 zou eindigen) een bedrag van € 386.876,56 aan [YYY] te voldoen, verminderd met een bedrag van € 8.221,13 voor iedere maand dat de huur nog zal voortduren na 1 mei 2012, alles met opheffing van de door [de vennoten] ten laste van [YYY] gelegde conservatoire beslagen en met hoofdelijke verwijzing van [de vennoten] in de proceskosten.
Het verweer in reconventie
[de vennoten] betoogt dat [YYY] kennelijk heeft ingestemd met de ontbinding van de huurovereenkomst doordat zij het gehuurde inmiddels aan derden heeft verhuurd en dat [YYY] door die verhuur ook geen schade lijdt ten gevolge van het vertrek van [de vennoten], waarbij komt dat eventuele schade is veroorzaakt door eigen schuld van [YYY], nu de saneringswerkzaamheden veel te lang geduurd hebben. Doordat ook haar eigendommen waren vernietigd, is zij zozeer in financiële problemen geraakt dat zij haar winkelactiviteiten heeft moeten beëindigen, aldus [de vennoten], die een beroep doet op het matigingsrecht van artikel 6:109 BW voor het geval zij jegens [YYY] schadeplichtig zou blijken.
De beoordeling
Na de sanering van 1992 was [YYY] bekend met de aanwezigheid van asbest op de stalen draagconstructies van het gehuurde. Een deel van het aldaar aangetroffen asbest is immers gecoat en niet verwijderd, klaarblijkelijk omdat men toentertijd van oordeel was dat met een dergelijke behandeling kon worden volstaan, anders kan niet worden verklaard dat het gehuurde na de sanering weer werd vrijgegeven. Ookal kan de sanering van 1992 naar huidige maatstaven mogelijk als ontoereikend worden aangemerkt, niet kan worden gezegd dat [YYY] bij het aangaan van de huurovereenkomst in 2002 redenen had om aan haar bekendheid met de aanwezigheid van asbest in het gehuurde te verbinden dat het gehuurde aan een gebrek leed in de zin van artikel 7:204 lid 2 BW. Op basis van de sanering van 1992 had zij in 2002 voldoende redenen aan te nemen dat het in 1991 aangetroffen gebrek adequaat was verholpen, ookal was ter plaatse asbest achtergebleven. Voorts heeft [de vennoten] onvoldoende aannemelijk gemaakt dat [YYY] in 2002, bij het aangaan van de huurovereenkomst, wel redenen had om zelfstandig na te gaan of zich geen asbest in de kruipruimtes bevond, zoals kennelijk in 2011 aangetroffen.
Dit betekent dat zich in de gegeven omstandigheden geen situatie voordoet als bedoeld in artikel 7:209 BW en dat [YYY] zich jegens [de vennoten] kan beroepen op meergenoemde exoneratieclausule.
Het voorgaande heeft voor de vorderingen van [de vennoten] de volgende gevolgen.
Voorzover de afzonderlijke schadecomponenten zijn gegrond op de in 2011 noodzakelijk gebleken asbestsanering en de daarop gevolgde sluiting van het gehuurde tot 1 september 2011, stuiten de vorderingen af op het beroep dat [YYY] op de exoneratieclausule heeft gedaan, ook waar niet de huurovereenkomst maar onrechtmatige daad als grondslag daarvan wordt aangedragen.
Evenwel is een deel van de vorderingen tevens gebaseerd op de stelling dat [YYY] met de uitvoering van de in februari 2011 noodzakelijk gebleken sanering onvoldoende voortvarendheid heeft betracht, waardoor het gehuurde onnodig lang gesloten is gebleven en [de vennoten] in september 2011 in de positie is gebracht dat heropening van haar winkel in het gehuurde geen haalbare kaart meer was. Inmiddels was ook de inventaris vernietigd of beschadigd en was zij zelf tijdens de sanering verstoken gebleven van informatie over de voortgang daarvan, aldus [de vennoten]
Ook deze stellingen zijn afdoende weerlegd en nopen niet tot verder debat: [YYY] heeft onweersproken betoogd dat zij zelf, zonder nog langer op de Vereniging van Eigenaren te wachten, Koole B.V. opdracht heeft gegeven tot sanering van het gehuurde, waarna de regie geheel bij Koole B.V. kwam te liggen, zowel wat betreft de verwijdering en vernietiging dan wel reiniging van de voorraden en inventaris als ten aanzien van de verwijdering van de inrichting van de winkel, die teruggebracht werd tot een toestand van vrijwel casco, waarna deze zo spoedig mogelijk weer door Boksman B.V. is heringericht. Op 26 mei 2011 en 15 juli 2011 (bij gelegenheid van een kort geding) hebben partijen besprekingen gevoerd en afspraken gemaakt over de asbestsanering, de herinrichting en de toegang van [de vennoten] tot de containers van Koole waarin de verwijderde voorraden en inventaris werden bewaard. Voorts is door [de vennoten] voor de maanden april tot en met augustus 2011 geen huur betaald en is daarop door [YYY] ook niet aangedrongen.
Bezwaarlijk valt dan ook in te zien dat [YYY] het verwijt kan worden gemaakt dat zij zo lang met de sanering en herinrichting heeft getalmd en zo nalatig in haar informatievoorziening is geweest dat [de vennoten] als gevolg daarvan in september 2011 in een positie was beland dat zij het gehuurde niet meer in gebruik kon nemen.
Evenmin heeft [de vennoten] tegen de betwisting daarvan door [YYY] voldoende onderbouwd dat haar voorraden en inventaris tijdens de sanering zozeer zijn beschadigd en/of onnodig vernietigd dat deze - zonder dat de sanering dat gebood - verder onbruikbaar waren en zij derhalve aanspraak kan doen gelden op het door haar terzake gevorderde bedrag van € 85.000,-- danwel een gedeelte daarvan, nog daargelaten dat de enkele productie van een lijst van winkelmaterialen (productie 19) daartoe niet kan volstaan.
Hieruit vloeit voort dat geen van de gevorderde schadeonderdelen kan worden toegewezen.
Een en ander betekent dat evenmin valt in te zien dat [de vennoten] op 12 september 2011 goede grond had om tot buitengerechtelijke vernietiging van de huurovereenkomst over te gaan. De ingebrekestelling/sommatie van 6 september 2011 tot erkenning van haar aansprakelijkheid voor door [de vennoten] geleden schade en tot betaling van een voorschot van € 100.000,-- binnen vijf dagen mist namelijk een toereikend fundament, nu de deugdelijkheid daarvan door [YYY] in deze procedure is weerlegd.
Van de twee terugvorderingsposten (betaalde huur van 21 februari 2011 tot en met maart 2011 en CBW-kosten over 2009 en 2010) zal eerstgenoemde bij de behandeling van de reconventionele vordering worden betrokken en dient laatstgenoemde te worden afgewezen, nu [YYY] onbetwist heeft aangevoerd dat zij de gegevens over genoemde jaren nog niet in haar bezit heeft en [de vennoten] haar CBW-verplichtingen over 2011 nog niet is nagekomen.
De proceskosten in conventie komen voor rekening van [de vennoten] omdat deze in het ongelijk wordt gesteld.
In reconventie voorts
Uit het voorgaande volgt dat het reconventionele verweer van [de vennoten] geen hout snijdt, ook waar niet kan worden gezegd dat de verhuur van het gehuurde aan derden meebrengt dat [YYY] alsnog met de ontbinding van de huurovereenkomst heeft ingestemd. Het is immers niet meer dan een redelijke maatregel van schadebeperking om in de gegeven omstandigheden zo spoedig mogelijk tot een dergelijke verhuur over te gaan. Nu voorts evenmin kan worden gezegd dat [YYY] de gederfde huurinkomsten waarvan zij vergoeding vordert aan haar eigen schuld heeft te wijten maar wel is komen vast te staan dat [de vennoten] ten onrechte voortijdig als huurder is vertrokken, liggen de vorderingen van [YYY] in beginsel voor toewijzing gereed, behoudens voor zover door [de vennoten] terecht een beroep wordt gedaan op de artikelen 6:248 en 6:109 BW.
De kantonrechter is van oordeel dat het voor de huurperiode april 2011 tot en met augustus 2011 onaanvaardbaar in de zin van artikel 6:248 lid 2 BW zou zijn [de vennoten] meer te laten betalen dan zij heeft gedaan over de periode 21 februari 2011 tot en met 31 maart 2011, nu voldoende aannemelijk is dat zij tussen 21 februari 2011 en 1 september 2011 van het huurde geen gebruik heeft kunnen maken. Weliswaar bepaalt artikel 10 van de algemene bepalingen bij de huurovereenkomst dat de huur bij een asbestsanering als de onderhavige onverminderd is verschuldigd, in de gegeven omstandigheden, waarin het gehuurde buiten toedoen van [de vennoten] van 21 februari 2011 tot 1 september 2011 volledig buiten gebruik diende te blijven, kan niet van [de vennoten] worden verwacht over die periode nog meer te betalen dan zij reeds heeft gedaan.
Voor de periode van 1 september 2011 tot 1 juni 2012 (tegen welke datum de huurovereenkomst zal worden ontbonden) stond het gehuurde op de voet van de huurovereenkomst weer volledig ter beschikking van [de vennoten], maar zij heeft om haar moverende redenen, waarvan [YYY] geen verwijt kan worden gemaakt, besloten van dat gebruik af te zien. Niet valt in te zien dat het onaanvaardbaar zou zijn [de vennoten] over deze periode van negen maanden volledig gebonden te achten aan haar verplichting tot nakoming van haar huurbetalingsverplichtingen jegens [YYY], behoudens voor zover [YYY] reeds van een derde-huurder betaling van de door [de vennoten] over deze periode verschuldigde bedragen heeft verkregen. Volgens opgave van [YYY], die verder onbetwist is gebleven, gaat het daarbij vooralsnog – tot en met april 2012 – om een bedrag van € 53.123,61, zodat, inclusief CBW-verplichtingen over 2011, nog een bedrag van
€ 59.447,89 te betalen resteert, vermeerderd met een bedrag van € 8.221,13 inclusief BTW over de maand mei 2012 = € 67.669,02.
Over de resterende periode van 1 juni 2012 tot 31 december 2016 vordert [YYY] een schadevergoeding van 55 x € 6.908,51 = € 379.968,05 wegens huurderving door voortijdige ontbinding van de huur, verminderd met huurinkomsten door verhuur aan derden.
De kantonrechter is van oordeel dat in de gegeven omstandigheden, gelet ook op de terughoudendheid die hiermee door hem dient te worden betracht, geen termen bestaan voor toepassing van het matigingsrecht van artikel 6:109 BW. Wel bestaat aanleiding [de vennoten] te veroordelen tot periodieke betalingen van € 6.908,51 per maand gedurende 55 achtereenvolgende maanden en met bepaling, op de voet van artikel 6:105 BW, dat elk van partijen – voor het geval zij in dergelijke gevallen niet onderling tot een reductie van de maandelijkse betalingen komen – de kantonrechter kan verzoeken om wijziging in deze uitspraak, indien en voor zolang blijkt dat het gehuurde door [YYY] (wederom) geheel of gedeeltelijk aan een derde of derden is verhuurd, nu met die mogelijkheid bij bepaling van de omvang van de vergoedingsplicht in onderstaande betalingsveroordeling geen rekening wordt gehouden.
De door [de vennoten] ten laste van [YYY] gelegde beslagen zullen, gelet op de uitkomsten in conventie en in reconventie, worden opgeheven, zoals door [YYY] gevorderd.
[de vennoten] zal als de grotendeels in het ongelijk gestelde partij met de kosten van de reconventie worden belast.
De beslissing
De kantonrechter:
In conventie
- wijst het gevorderde af;
- veroordeelt [de vennoten] hoofdelijk tot betaling van de proceskosten, die aan de kant van [YYY] tot en met vandaag worden begroot op € € 1.600,-- aan salaris van de gemachtigde;
In reconventie
- ontbindt de huuroverenkomst tussen partijen per 1 juni 2012;
- veroordeelt [de vennoten] hoofdelijk tot betaling aan [YYY] van een bedrag van
€ 67.669,02;
- veroordeelt [de vennoten] tevens  hoofdelijk tot betaling aan [YYY] van een bedrag van € 379.968,05, te voldoen in 55 achtereenvolgende  maandelijkse termijnen van
€ 6.908,51, te beginnen op uiterlijk 1 juni 2012 en voorts telkens op uiterlijk de eerste van de daarop volgende maand totdat het gehele bedrag zal zijn voldaan;
- heft op de ten verzoeke van [de vennoten] ten laste van [YYY] gelegde conservatoire beslagen;
- veroordeelt [de vennoten] hoofdelijk tot betaling van de proceskosten, die aan de kant van [YYY] tot en met vandaag worden begroot op € 800,--;
- verklaart vorenstaande betalings- en kostenveroordelingen uitvoerbaar bij voorraad;
- wijst af het meer of anders gevorderde.
Dit vonnis is gewezen door mr. D.P. Ruitinga en is uitgesproken op de openbare terechtzitting van bovengenoemde datum in aanwezigheid van de griffier.
Coll.
"
ECLI_NL_RBAMS_2017_2864.xml|False|"Huur 290-bedrijfsruimte, winkel Kalverstraat. Huurder heeft zonder toestemming de contractuele bestemming van het gehuurde gewijzigd in souvenirwinkel en woonruimte. De tekortkoming rechtvaardigt in de gegeven omstandigheden de gevorderde ontbinding en de ontruiming van het gehuurde. Hoewel sprake is van substantiële gebreken, hoeft verhuurder die gelet op de uitkomst van de vordering in conventie niet te verhelpen. De gebreken leiden wel tot een huurprijsvermindering.

Afdeling privaatrecht
zaaknummer: 4760627  CV EXPL  16-2670
vonnis van:  11 april 2017
fno.:  460
I n z a k e
wonende te [plaats]
eiser in conventie, verweerder in reconventie
nader te noemen: [eiser]
gemachtigde: mr. T.C. Boer
t e g e n
gevestigd te [plaats]
wonende te [plaats]
wonende te [plaats]
wonende te [plaats]
gedaagden in conventie, eisers in reconventie
nader gezamenlijk te noemen: [gedaagden gezamenlijk]
gemachtigde: mr. A. de Fouw
Gedaagden sub 2, 3 en 4 worden ook gezamenlijke gedaagden genoemd.
- dagvaarding van 11 januari 2016 met producties van [eiser] ;- conclusie van antwoord tevens houdende een eis in reconventie met producties van  [gedaagden gezamenlijk] ;- instructievonnis;- dagbepaling comparitie;
- conclusie van antwoord in reconventie met producties van [eiser] .
De comparitie heeft plaatsgevonden op 27 juni 2017. [eiser] is in persoon verschenen, vergezeld door zijn gemachtigde. Namens [gedaagden gezamenlijk] zijn [gedaagde 2] en [gedaagde 4] verschenen, bijgestaan door mr. W. Lever en vergezeld van [naam 1] (bedrijfsleider). Partijen zijn gehoord en hebben vragen van de kantonrechter beantwoord. De zaak is vervolgens verwezen naar de rol voor akte aan de zijde van [gedaagden gezamenlijk] . Nadien zijn nog ingediend:
akte van [gedaagden gezamenlijk] met producties;
antwoordakte van [eiser] met producties;
uitlating producties van [gedaagden gezamenlijk] .
Ten slotte is een datum voor vonnis bepaald.
1. Als enerzijds gesteld en anderzijds erkend of niet (voldoende) weersproken, alsmede op grond van de overgelegde en in zoverre niet bestreden inhoud van de bewijsstukken, staat in dit geding het volgende vast:
Tussen [naam 2] (moeder van [eiser] ) enerzijds en [naam 3] , [naam 4] en [naam 5] en [bedrijf 1] i.o. anderzijds is op 21 november 2001 een huurovereenkomst tot stand gekomen, waarbij laatstgenoemden de bedrijfsruimte hebben gehuurd van [naam 2] aan het adres [straat] te [plaats] , nader het gehuurde te noemen. Het gehuurde beslaat meerdere verdiepingen.
Volgens het handelsregister van de Kamer van Koophandel is sinds 29 december 2001 op het adres van het gehuurde [gedaagde 1] gevestigd, gedaagde sub 1. De vennoten van gedaagde sub 1 zijn gedaagde sub 2 (sinds 2001), gedaagde sub 3 (sinds 2007) en gedaagde sub 4 (sinds 2009).
[eiser] is sinds 11 november 2014 krachtens schenking eigenaar van het gehuurde geworden.
De huurovereenkomst is aangegaan voor de duur van 10 jaar en is per 1 oktober 2011 voor onbepaalde tijd verlengd.
De laatstelijk overeengekomen huurprijs bedraagt € 22.804,87 exclusief btw per kwartaal.
De huurovereenkomst bepaalt, voor zover hier van belang, als volgt:1.2: het gehuurde mag uitsluitend worden gebruikt als detailhandelsverkoopruimte van tabak- en rokersbenodigdheden;
1.3: het is huurder niet toegestaan om zonder voorafgaande schriftelijke toestemming van verhuurder een andere bestemming aan het gehuurde te geven dan omschreven in artikel 1.2 van de huurovereenkomst;1.4: de door huurder te verrichten betalingen zijn bij vooruitbetaling verschuldigd en moeten uiterlijk de eerste dag van elke betaalperiode volledig zijn voldaan.
Op de huurovereenkomst zijn de door [eiser] gehanteerde algemene bepalingen van toepassing, waarin onder meer een onderverhuurverbod is opgenomen.
Op de begane grond wordt een winkel gedreven. De eerste verdieping wordt bewoond.
Vanaf 2008 is er bij herhaling een huurachterstand ontstaan.
[gedaagden gezamenlijk] is vanuit het gehuurde souvenirs gaan verkopen.
Bij brief van 31 juli 2012 heeft [gedaagden gezamenlijk] [eiser] om toestemming gevraagd om naast tabak en rokersbenodigdheden ook souvenirs, textiel en lederwaren te mogen verkopen. [eiser] heeft hiermee niet ingestemd.
Bij brief gedateerd op 14 november 2014 hebben gedaagden aan [naam 2] geschreven dat zij wensen te stoppen met werken en hebben zij verzocht om medewerking aan indeplaatsstelling. [eiser] heeft hiermee niet ingestemd.
Bij brief van 8 januari 2015 heeft [eiser] de huurovereenkomst opgezegd tegen 31 maart 2016 op de gronden dat de bedrijfsvoering niet is geweest zoals een goed huurder betaamt, de verhuurder het gehuurde dringend nodig heeft voor eigen gebruik en op grond van de algemene belangenafweging. [gedaagden gezamenlijk] heeft niet ingestemd met de opzegging.
Bij brief van 15 februari 2016 heeft [gedaagden gezamenlijk] [eiser] verzocht om verschillende gebreken aan het gehuurde te verhelpen.
2. [eiser] vordert, voor zover mogelijk uitvoerbaar bij voorraad:I. primairontbinding van de huurovereenkomst tussen partijen en hoofdelijke veroordeling van gedaagden om het gehuurde op straffe van verbeurte van een dwangsom te ontruimen, met een machtiging de ontruiming zelf te bewerkstellingen;
II. subsidiairde datum waarop de huurovereenkomst is geëindigd vast te stellen op 1 maart 2016, althans een in goede justitie te bepalen datum, en hoofdelijke veroordeling van gedaagden om het gehuurde op straffe van verbeurte van een dwangsom te ontruimen, met een machtiging de ontruiming zelf te bewerkstellingen;
III. meer subsidiaira. gedaagden hoofdelijk te veroordelen om het gehuurde binnen veertien dagen uitsluitend conform de bestemming als verkoopruimte van tabaks- en rokersbenodigdheden te gebruiken, op straffe van verbeurte van een dwangsom;b. gedaagde hoofdelijk te veroordelen tot het binnen veertien dagen stellen van een nieuwe waarborgsom van € 22.804,87;IV. primair en subsidiair
gedaagden hoofdelijk te veroordelen tot betaling van een gebruikersvergoeding vanaf de beëindigingsdatum van de huurovereenkomst tot aan de ontruiming;V. in alle gevallenhoofdelijke veroordeling van gedaagden in de proceskosten.
3. [eiser] baseert zijn vorderingen op de volgende grondslag. Primair stelt [eiser] dat [gedaagden gezamenlijk] toerekenbaar tekort is geschoten in de nakoming van haar contractuele en wettelijke verplichtingen door zonder toestemming de bestemming van het gehuurde te wijzingen. In het gehuurde op de begane grond worden in plaats van tabak hoofdzakelijk souvenirs verkocht, terwijl het gehuurde zonder toestemming wordt gebruikt als woonruimte. Een dergelijke ongeoorloofde bestemmingswijziging rechtvaardigt de ontbinding van de huurovereenkomst. Daarnaast schiet [gedaagden gezamenlijk] volgens [eiser] toerekenbaar tekort door structureel te laat te betalen en bij herhaling huurachterstanden te laten ontstaan. [gedaagden gezamenlijk] is met betrekking tot beide verplichtingen in verzuim komen te verkeren. Subsidiair stelt [eiser] dat hij op juiste gronden heeft opgezegd. Door ongeoorloofd de bestemming te wijzigen en stelselmatig te laat de huur te voldoen staat vast dat de bedrijfsvoering van [gedaagden gezamenlijk] niet is geweest zoals een goed huurder betaamt. [eiser] stelt verder dat hij een groter belang heeft bij beëindiging van de huurovereenkomst dan het belang van [gedaagden gezamenlijk] bij behoud ervan. De huurovereenkomst duurt ruim 15 jaar en [gedaagden gezamenlijk] heeft haar investeringen kunnen terugverdienen. Gedaagden hebben bovendien laten weten dat zij met hun onderneming willen stoppen. [eiser] kan de noodzakelijke renovatie van het gehuurde, dat zich in slechte staat bevindt en niet meer voldoet aan de eisen van deze tijd, uitvoeren na de ontruiming. Daarbij zal het vloeroppervlak worden vergroot. Met de renovatie zal [eiser] een aanzienlijke rendementsverbetering kunnen realiseren. De renovatie is zonder beëindiging van de huurovereenkomst niet mogelijk, zodat de beëindiging ook gegrond is op dringend eigen gebruik. Het hele pand zal bij de renovatie worden betrokken en de tabakswinkel zal niet terugkeren, aangezien die in de huidige tijd niet meer rendabel is. De dringendheid van de renovatie is mede ingegeven door bedrijfseconomische redenen. Meer subsidiair zal [gedaagden gezamenlijk] zich moeten houden aan haar contractuele verplichtingen. Dat betekent dat [gedaagden gezamenlijk] het gehuurde uitsluitend zal moeten gebruiken conform de contractuele bestemming en tijdig aan haar betalingsverplichtingen zal moeten voldoen. Daarnaast is [gedaagden gezamenlijk] gehouden om de waarborgsom aan te passen aan de thans geldende betalingsverplichting, aldus steeds [eiser] .
4. [gedaagden gezamenlijk] voert verweer. Voor zover van belang zal hierop bij de beoordeling worden ingegaan.
5. [gedaagden gezamenlijk] vordert, voor zover mogelijk uitvoerbaar bij voorraad:
veroordeling van [eiser] om op straffe van verbeurte van een dwangsom de gebreken als genoemd in de brief van 15 februari 2016 te verhelpen;
te bepalen dat de huurprijs wordt verminderd met 20% dan wel een in goede justitie te bepalen percentage, vanaf 15 februari 2016, althans, een in goede justitie te bepalen datum, tot de dag waarop de gebreken zijn verholpen;
veroordeling van [eiser] tot terugbetaling van de wegens de huurprijsvermindering door [gedaagden gezamenlijk] teveel betaalde huur, te vermeerderen met de wettelijke rente;
veroordeling van [eiser] in de proceskosten, waaronder de nakosten.
6. [gedaagden gezamenlijk] stelt daartoe dat het gehuurde sinds geruime tijd in slechte staat van onderhoud verkeert. [gedaagden gezamenlijk] heeft [eiser] schriftelijk verzocht de gebreken te verhelpen. [eiser] is daartoe op grond van artikel 9.1 van de algemene bepalingen gehouden. [eiser] heeft daaraan geen gevolg gegeven, zodat hij in verzuim is komen te verkeren. De gebreken verminderen het huurgenot substantieel. Een huurprijsvermindering van 20% is daarom gerechtvaardigd.
7. [eiser] voert verweer. Voor zover van belang zal de kantonrechter daar bij de beoordeling op ingaan.
8. De kantonrechter stelt vooreerst vast dat partijen het erover eens zijn dat zij beiden partij zijn bij de in het geschil zijnde huurovereenkomst.

9. De vraag die ter beantwoording voorligt is of [gedaagden gezamenlijk] de contractuele bestemming eenzijdig heeft gewijzigd en, zo ja, of zij dit zonder toestemming van [eiser] heeft gedaan.
10. Beide partijen hebben foto’s in geding gebracht waaruit genoegzaam blijkt dat naast tabak (sigaretten, sigaren) en rokersbenodigdheden (zoals aanstekers) allerlei koopwaar wordt aangeboden die niet valt onder de definitie ‘tabak- en rokersbenodigdheden’. Zo worden er voetballen, maskers, snoep, frisdrank, (baby)kleding, schoeisel, zonnebrillen en allerlei (andere) souvenirs te koop aangeboden. Gezien de omvang van deze koopwaar in- en buiten de winkel kan de winkel niet worden gekwalificeerd als winkel die uitsluitend mag worden gebruikt als detailhandelsverkoopruimte van tabak- en rokersbenodigdheden. Integendeel, uit de foto’s blijkt veeleer dat de tabak- en rokersbenodigdheden van ondergeschikt belang zijn. Niet gesteld of gebleken is dat [gedaagden gezamenlijk] voor deze contractuele bestemmingswijziging  voorafgaand schriftelijke toestemming van de verhuurder heeft gekregen, hetgeen in artikel 1.2 van de huurovereenkomst is voorgeschreven. Stilzwijgende instemming (achteraf), zoals betoogd door [gedaagden gezamenlijk] , is dus onvoldoende. Dat [gedaagden gezamenlijk] altijd al met toestemming van de verhuurder souvenirs heeft verkocht is betwist en niet verder geconcretiseerd. Daarbij geldt dat [gedaagden gezamenlijk] zelf heeft aangevoerd dat zij het assortiment aan souvenirs in 2010 heeft uitgebreid om de exploitatie van de winkel rendabel te maken en dat [gedaagden gezamenlijk] de bij brief van 31 september 2012 verzochte toestemming niet heeft gekregen. [gedaagden gezamenlijk] is nadien niet gestopt met de verkoop van souvenirs en is dus tekort geschoten in de nakoming van haar verplichtingen uit de huurovereenkomst.
11. [gedaagden gezamenlijk] heeft voorts de eerste verdieping van het gehuurde als woonruimte in gebruik, hoewel daarop dezelfde contractuele bestemming als de begane grond rust. Deze verdieping wordt bewoond door een zoon met zijn vriendin van een van de vennoten van [gedaagden gezamenlijk] , gedaagde sub 4. [gedaagden gezamenlijk] betwist dat die verdieping zonder toestemming wordt bewoond. Volgens [gedaagden gezamenlijk] gaat het om een afhankelijke bovenwoning die al werd bewoond door de vorige huurders en vanaf het begin van de huurovereenkomst werd bewoond door (familie van) de vennoten van [gedaagden gezamenlijk] . De rechtsvoorganger van [eiser] heeft aan de keukentafel van het gehuurde mondeling ingestemd met het gebruik als woning, aldus [gedaagden gezamenlijk] . [eiser] heeft ter zitting uitdrukkelijk en gemotiveerd betwist dat hij of zijn moeder ooit heeft ingestemd met het gebruik als woning. Ook heeft [eiser] betwist dat aan [gedaagden gezamenlijk] toestemming is verleend om onder te verhuren. [eiser] heeft daarbij betoogd dat het zonder toestemming onderverhuren een extra tekortkoming oplevert. [gedaagden gezamenlijk] heeft op haar beurt geen nadere concrete onderbouwing gegeven van haar stellingen. De kantonrechter zal daarom als onvoldoende onderbouwd voorbij gaan aan de stelling dat er toestemming was voor bewoning en onderhuur. Dat betekent dat [gedaagden gezamenlijk] ook tekort is geschoten in de nakoming van haar verplichting om de bovengelegen verdieping(en) volgens de contractuele bestemming te gebruiken, alsmede in het verbod om zonder voorafgaande toestemming onder te verhuren.
12. [eiser] heeft de gevorderde ontbinding nog gegrond op het betalingsgedrag van [gedaagden gezamenlijk] . Voor zover [gedaagden gezamenlijk] tekort is geschoten in de betalingsverplichtingen, liggen die tekortkomingen blijkens de door [eiser] overlegde aanmaningsbrieven alle voor de datum van eigendomsoverdracht (11 november 2014), althans, niet gebleken is dat [gedaagden gezamenlijk] ook nadien tekort is geschoten in haar betalingsverplichtingen. Op grond van artikel 7:226 BW kan [eiser] zich niet beroepen de tekortkomingen voor de eigendomsoverdracht.
13. Nu [gedaagden gezamenlijk] evenwel jegens [eiser] tekort is geschoten in de nakoming van haar verplichtingen uit de huurovereenkomst, was [eiser] bevoegd om ontbinding van de huurovereenkomst te vorderen.
14. Het betoog van [gedaagden gezamenlijk] dat de tekortkomingen de ontbinding van de huurovereenkomst met al haar gevolgen niet kunnen rechtvaardigen, zal de kantonrechter niet volgen. Anders dan [gedaagden gezamenlijk] aanvoert is het geen feit van algemene bekendheid dat in een winkel waar tabaks- en rookartikelen worden verkocht in de huidige tijd tevens snoep, kranten, tijdschriften en souvenirs worden verkocht. Dat dit mogelijk veelal gebeurt, maakt dit niet een feit algemene bekendheid en evenmin dat dit telkens het geval is. Daar komt bij dat tussen partijen uitdrukkelijk is
15. Vast staat voorts dat [gedaagden gezamenlijk] in 2014 nog om indeplaatsstelling heeft verzocht en in de brief van 14 november 2014 heeft aangegeven te willen stoppen met werken en met de overdracht van de onderneming haar oudedagvoorziening wenst veilig te stellen. [gedaagden gezamenlijk] heeft ter zitting echter toegelicht dat zij daarmee bedoelde dat zij elders een grotere winkelruimte wilde om een souvenirwinkel te kunnen beginnen. In het licht hiervan legt het argument van [gedaagden gezamenlijk] dat de ontbinding en ontruiming zeer ingrijpend is voor alle vennoten en hun gezinnen en [naam 6] en zijn gezin, die allen van de inkomsten van de exploitatie afhankelijk zijn, tegenover het de ernst van de tekortkomingen onvoldoende gewicht in de schaal. De omstandigheid dat de zoon van gedaagde sub 4 en zijn vriendin op straat komen te staan als de huurovereenkomst wordt ontbonden, komt voor hun risico. Van belang hierbij is dat het hier om de huur van bedrijfsruimte gaat en aan hen geen huurbescherming toekomt. Tenslotte verzetten de eisen van redelijkheid en billijkheid zich gezien het voorgaande niet tegen de gevraagde ontbinding en ontruiming.
16. [eiser] heeft een machtiging gevorderd om zelf de ontruiming te bewerkstelligen. Dit is onverenigbaar met artikel 556 lid 1 Rv, dat voorschrijft dat de gedwongen ontruiming geschiedt door de deurwaarder. De door [eiser] gevorderde machtiging om de ontruiming zelf uit te voeren, zal dan ook worden afgewezen. Ook de gevorderde dwangsom op de ontruiming zal worden afgewezen, nu [eiser] met de toewijzing van de veroordeling tot ontruiming reeds een titel heeft om zelf, via de weg van de reële executie, tot gedwongen ontruiming over te gaan. Het lag op de weg van [eiser] te onderbouwen op grond waarvan een extra prikkel om tot ontruiming over te gaan in de vorm van een op te leggen dwangsom nodig is. Een dergelijke onderbouwing ontbreekt.
17. Het verzoek van [gedaagden gezamenlijk] om de gevorderde uitvoerbaar bij voorraadverklaring niet toe te staan, wijst de kantonrechter af, nu de belangen van [eiser] gezien het voorgaande zwaarder wegen dan die van [gedaagden gezamenlijk] . Wel zal de kantonrechter een ruimere ontruimingstermijn toestaan.
18. Gelet op het voorgaande behoeven de subsidiaire en meer subsidiaire vorderingen geen bespreking.
19. [gedaagden gezamenlijk] dient als de in het ongelijk gestelde partij de kosten van de procedure in conventie te vergoeden.
20. [gedaagden gezamenlijk] vordert veroordeling van [eiser] tot het verhelpen van de gebreken als genoemd in de brief van 15 februari 2016. Daarin is onder meer opgenomen:
21. Hoewel op de overgelegde foto’s een slechte staat van onderhoud zichtbaar is, is de enkele verwijzing naar deze zinssnede te weinig concreet bepaald en zal vordering op dit onderdeel reeds daarom worden afgewezen.
22. [gedaagden gezamenlijk] verzoekt verder herstel van de volgende gebreken: a. lekkage als gevolg van de gebrekkige afvoer van de douche;
b. stankoverlast, als gevolg van een gebrekkige riolering;
c. schilderwerk buitenkant;
d. elektraleidingen die niet voldoen, waardoor het licht uitvalt;
e. loslatend hekwerk voor de ramen bij het souterrain;
f. loszittende tegels op de muren van het souterrain;
23. Voorop staat dat [eiser] verplicht is om op verlangen van [gedaagden gezamenlijk] gebreken te verhelpen. Verzuim is niet vereist. Het verweer van [eiser] dat hij niet bekend is met de gebreken, voor zover die al voor zijn rekening komen, wordt gepasseerd, nu hij onvoldoende heeft weersproken dat hij de brief van [gedaagden gezamenlijk] van 15 februari 2016 (aangetekend en per gewone post aan [eiser] verstuurd) heeft ontvangen. Daar komt bij dat [eiser] met de conclusie van antwoord bekend is geraakt met de gestelde gebreken. Aan het vereiste verzoek om de gebreken te verhelpen is voldaan.
24. Een gebrek is een staat of eigenschap van de zaak of een andere niet aan de huurder toe te rekenen omstandigheid, waardoor de zaak aan de huurder niet het genot kan verschaffen dat een huurder bij het aangaan van de huurovereenkomst mag verwachten van een goed onderhouden zaak van de soort als waarop de overeenkomst betrekking heeft.
25. Artikel 9.1 van de algemene bepalingen, waar [gedaagden gezamenlijk] naar verwijst, bepaalt dat voor rekening van de verhuurder zijn, voor zover hier relevant:
onderhoud, herstel, vernieuwing van constructieve onderdelen, zoals daken;
onderhoud, herstel, vernieuwing van rioleringen, onverminderd het in artikel 9.2.4 gestelde;
(..)
buitenschilderwerk.
26. Artikel 9.2.1 van de algemene bepalingen, waar [eiser] zich op baseert, bepaalt dat voor rekening van de huurder zijn, voor zover hier relevant: alle overige onderhoud, herstel en vernieuwingen zoals:a. (..)
hang- en sluitwerk, spiegel/venster-  en andere ruiten, zowel binnen als buiten,
(..)
schakelaars, stopcontacten, lampen en verlichting, stoffering, binnenschilderwerk, sanitair;
leidingen van kranen van gas, water en elektriciteit vanaf de meter of hoofdkraan, behoudens vernieuwing wegens normale slijtage;
(..)
En volgens artikel 9.2.4 van de algemene bepalingen, voor zover thans van belang, komt voor rekening van huurder de zorg voor het schoonmaken en ontstoppen van alle afvoeren/rioleringen tot aan de gemeentelijke hoofdriolering van het gehuurde (..).
27. Gebrekkige elektriciteit komt volgens artikel 9.2.1 voor rekening van [gedaagden gezamenlijk] , nu niet is gesteld of gebleken dat het gaat om normale slijtage. Tegels vallen onder stoffering. Dit is geen onderdeel van het casco van het gehuurde, althans, niet gebleken is dat anders is overeengekomen. Het losgelaten hekwerk valt gezien de overgelegde foto veeleer onder het bepaalde in artikel 9.2.1 (sub b) dan onder artikel 9.1, dat meer ziet op het casco en de constructie van het gehuurde.
28. Voor zover de douche met zijn gebrekkige afvoer tot het gehuurde behoort – [eiser] heeft dit onweersproken gelaten – komt herstel van de afvoer voor rekening van [eiser] . Immers, slechts over het schoonmaken en ontstoppen ervan is een nadere bepaling opgenomen (artikel 9.2.4). Over herstel van afvoeren is geen bepaling opgenomen. Nu niet is weersproken dat de afvoer gebrekkig is en dit onderdeel uitmaakt van het casco, zal [eiser] een gebrek hieraan dienen te verhelpen. Het schilderen van het buitenwerk komt op grond van artikel 9.1 van de algemene bepalingen eveneens voor rekening [eiser] . Hetzelfde geldt voor de riolering waarvan onvoldoende weersproken is dat die gebrekkig is en tot stankoverlast in het gehuurde leidt. Niet gesteld of gebleken is dat dit gebrek onder artikel 9.2.4 van de algemene bepalingen valt.
29. Gelet op het nadere einde van de huurrelatie en de renovatieplannen van [eiser] zal het gevraagde gebod om de gebreken te verhelpen bij afwezigheid van voldoende belang worden afgewezen. Evenwel zal een huurprijsvermindering worden toegewezen. [gedaagden gezamenlijk] ondervindt immers een substantiële vermindering van het huurgenot als gevolg van de gebreken, waarvan herstel voor rekening van [eiser] komt (r.o. 28). Naast die gebreken heeft [gedaagden gezamenlijk] ter zitting nog gesteld dat de lekkage van het dak als gevolg van loszittende dakpannen het huurgenot belemmert. [eiser] heeft de slechte staat van het dak als zodanig niet betwist en herstel van dit gebrek komt voor rekening van [eiser] . Anders dan [eiser] aanvoert leiden de lekkages tot een verminderd huurgenot, ook als die niet de winkel treffen, maar alleen de bovengelegen verdiepingen. Het gehuurde beslaat immers alle verdiepingen. De klacht dat het gebrek aan de riolering stank veroorzaakt in de winkel is niet bestreden.
30. Alhoewel vast staat dat [gedaagden gezamenlijk] belemmeringen door de gebreken ondervindt en zij meent dat dit moet leiden tot een huurprijsvermindering van 20%, heeft [gedaagden gezamenlijk] niet geconcretiseerd hoe vaak zij last heeft van lekkages en de stankoverlast. [eiser] heeft het door [gedaagden gezamenlijk] gestelde percentage van 20% gemotiveerd betwist. De kantonrechter zal de genotsvermindering en de daaraan evenredige huurprijsvermindering in redelijkheid vaststellen op 10%, ingaande op 15 februari 2016 tot aan de ontruiming, of zoveel eerder als [eiser] alsnog overgaat tot herstel van de gebreken als genoemd onder r.o. 28. [eiser] zal worden veroordeeld om het teveel aan huurprijs betaalde terug te betalen aan [gedaagden gezamenlijk] .
31. Als de grotendeels in het ongelijk gestelde partij komen de kosten in reconventie voor rekening van [eiser] .
De kantonrechter:

ontbindt de tussen partijen bestaande huurovereenkomst met betrekking tot de onroerende zaak [straat] te [plaats] ;
veroordeelt gedaagden sub 1 tot en met 4 hoofdelijk om deze onroerende zaak met al wie en al wat zich daarin vanwege gedaagden sub 1 tot en met 4 bevindt, binnen drie maanden na de betekening van dit vonnis te ontruimen en te verlaten en met afgifte van de sleutels geheel ter vrije beschikking van [eiser] te stellen, welke ontruiming zo nodig door de deurwaarder bewerkstelligd kan worden met behulp van de sterke arm conform het in artikel 555 e.v. jo. 444 Rv bepaalde;
veroordeelt gedaagden sub 1 tot en met 4 hoofdelijk om tegen bewijs van kwijting aan [eiser] een gebruikersvergoeding te betalen ter hoogte van de laatstelijk geldende huurprijs vanaf de datum van ontbinding tot aan de daadwerkelijke ontruiming;
veroordeelt gedaagden sub 1 tot en met 4 hoofdelijk in de kosten van het geding, tot op heden aan de zijde van [eiser] begroot op:
exploot	€	  77,75salaris	€	450,00griffierecht	€	  79,00		   -----------------totaal	€	606,75voor zover van toepassing, inclusief btw;
veroordeelt gedaagden sub 1 tot en met 4 hoofdelijk tot betaling van een bedrag van € 50,00 aan nasalaris, te verhogen met een bedrag van € 68,00 onder de voorwaarde dat betekening van het vonnis heeft plaatsgevonden en gedaagden sub 1 tot en met 4 niet binnen 14 dagen na aanschrijving vrijwillig aan het vonnis hebben voldaan, een en ander voor zover van toepassing, inclusief btw;
verklaart de veroordelingen uitvoerbaar bij voorraad;
wijst het meer of anders gevorderde af.

bepaalt dat de huurprijs van het gehuurde wordt verminderd met 10% vanaf 15 februari 2016 tot aan de daadwerkelijke ontruiming of zoveel eerder als de gebreken zijn verholpen;
veroordeelt [eiser] tot terugbetaling van het wegens de huurprijsvermindering door gedaagden sub 1 tot en met 4 teveel betaalde huur, te vermeerderen met de wettelijke rente als gevorderd;
veroordeelt [eiser] in de kosten van het geding, aan de zijde van gedaagden sub 1 tot en met 4 tot op heden begroot op € 300,00 aan salaris van de gemachtigde, voor zover van toepassing, inclusief btw;
veroordeelt [eiser] hoofdelijk tot betaling van een bedrag van € 50,00 aan nasalaris, te verhogen met een bedrag van € 68,00 onder de voorwaarde dat betekening van het vonnis heeft plaatsgevonden en [eiser] niet binnen 14 dagen na aanschrijving vrijwillig aan het vonnis heeft voldaan, een en ander voor zover van toepassing, inclusief btw;
verklaart de veroordelingen uitvoerbaar bij voorraad;
wijst af het meer of anders gevorderde.
Aldus gewezen door mr. F.J. van de Poel, kantonrechter, en uitgesproken ter openbare terechtzitting van 11 april 2017 in tegenwoordigheid van de griffier.
"
ECLI_NL_RBALK_2005_AT8259.xml|False|"Bij schriftelijke huurovereenkomst heeft gedaagde aan eiseres een kantoorruimte verhuurd. De kantonrechter dient de vraag te beantwoorden of de ongeldige opzegging van de huurovereenkomst zal worden geconverteerd in een geldige opzegging, en daarmee de huurovereenkomst is geëindigd dan wel is verlengd voor de duur van 5 jaar.
Rechtbank Alkmaar
Sector kanton - locatie Hoorn
Vonnis
in de zaak van:
de besloten vennootschap met beperkte aansprakelijkheid SCOS Automation B.V., gevestigd te Hoofddorp
eisende partij in conventie / gedaagde partij in reconventie
verder ook te noemen: SCOS
gemachtigden: mr. N.A. Luijten, advocaat te Amsterdam en mr. L. Bijl, advocaat te Purmerend
- tegen -
[verhuurder], wonende [adres] te [postcode en woonplaats]
gedaagde partij in conventie / eisende partij in reconventie
verder ook te noemen: [verhuurder]
gemachtigde: mr. Ch.G.A. van Rijckevorsel, advocaat te Amsterdam
Het procesverloop
in conventie en in reconventie
SCOS heeft bij dagvaarding van 12 juli 2004 met producties in conventie een vordering ingesteld.
[Huurder] heeft onder overlegging van producties in conventie bij antwoord verweer gevoerd en in reconventie een tegenvordering ingesteld.
Na beraad heeft de kantonrechter een comparitie gelast, die is gehouden op 26 november 2004. Ten behoeve van deze comparitie heeft SCOS nog een aantal producties overgelegd. Ter comparitie zijn verschenen SCOC bij de heer [naam], bijgestaan door mr. L. Bijl voornoemd, en namens [verhuurder] de heer [beheerder], beheerder E.E.S. Taxaties en Beheer B.V., bijgestaan door mr. Van Rijckevorsel voornoemd.
Van deze comparitie heeft de griffier aantekeningen gehouden.
Vervolgens heeft SCOS onder overlegging van een productie van repliek in conventie gediend en in reconventie bij antwoord verweer gevoerd.
Daarna is gediend van dupliek in conventie/repliek in reconventie met productie en van dupliek in reconventie.
De inhoud van de processtukken geldt als hier ingelast.
Ten slotte is heden uitspraak bepaald.
De uitgangspunten
in conventie en in reconventie
2. Bij schriftelijke huurovereenkomst d.d. 7 juli 1999 heeft [verhuurder] aan SCOS verhuurd de kantoorruimte gelegen op de eerste en tweede verdieping van het kantoorgebouw aan Veranda 104 te Hoorn tegen een huurprijs op jaarbasis van laatstelijk € 29.753,83 (vermeerderd met omzetbelasting en voorschot servicekosten komt dit bedrag op € 38.024,01 per jaar).
2 Ten aanzien van duur, verlenging en opzegging bepaalt de huurovereenkomst het volgende:
""3.1 Alle hierna genoemde data zijn afhankelijk van de uiteindelijke datum van oplevering. De geplande datum is 1 augustus 1999, doch dit kan gewijzigd worden in zoveel eerder of later als de aannemer het pand oplevert aan de eigenaar. Vooralsnog gaan wij op dit moment uit van 1 augustus 1999.
Deze overeenkomst is aangegaan voor de duur van 5 jaar, ingaande op 1 augustus 1999 en lopende tot en met 31 juli 2004.
3.2 Na het verstrijken van de in 3.1 genoemde periode wordt deze overeenkomst voortgezet voor een aansluitende periode van 5 jaar, derhalve tot en met 31 juli 2009.
Deze overeenkomst wordt vervolgens voortgezet voor aansluitende perioden van telkens 5 jaar.
3.3 Beëindiging van deze overeenkomst vindt plaats door opzegging tegen het einde van een huurperiode met inachtneming van een termijn van tenminste 12 maanden.
3.4 Opzegging dient te geschieden bij deurwaardersexploot of per aangetekend schrijven.
3.5 Tussentijdse opzegging van deze overeenkomst is mogelijk in een omstandigheid als genoemd in artikel 7 van de algemene bepalingen.""
3. SCOS heeft de huurovereenkomst bij aangetekend schrijven d.d. 11 augustus 2003 -  gericht aan E.E.S. Taxaties en Beheer B.V. (hierna te noemen: EES Beheer) - opgezegd. Dit schrijven vermeldt het volgende: ""Bijgaand zeggen wij onze huurovereenkomst met betrekking tot de Veranda 104 1e en 2e verdieping te Hoorn met ingang van heden op. Wij hebben dit reeds telefonisch met u besproken. U gaf aan dat, gezien het vertrek van onze buren in hetzelfde pand, u een huurder voor het gehele pand zou hebben. Wij zijn bereid om op korte termijn, voor het einde van onze huurovereenkomst, de gehuurde verdiepingen te ontruimen.""
4. Bij schrijven van 19 augustus 2003 heeft [beheerder] namens EES Beheer aan SCOS het volgende meegedeeld: ""Hierbij bevestig ik ons telefoongesprek d.d. 19-08-03 waarin u aangaf de huur op te willen zeggen van ca 238 m2 kantoorruimte aan de Veranda 104 1628 JZ te Hoorn, zulks per 31 juli 2004. U heeft ook op 11 augustus 2003 een aangetekende brief gestuurd, waarin u de huur per ""heden"" opzegt. Gezien artikel 3.2 en 3.3. van het huurcontract betreffende deze ruimte, loopt het huurcontract tot 31 juli 2009 en wij zullen de opzegging dan ook per 31 juli 2009 noteren.""
De vorderingen
in conventie
5. SCOS vordert dat de kantonrechter bij vonnis uitvoerbaar bij voorraad voor recht zal verklaren dat de tussen partijen bestaande huurovereenkomst is geëindigd met ingang van 1 september 2004 althans met ingang van een in goede justitie te bepalen datum, alsmede dat de ongeldige opzegging van genoemde huurovereenkomst bij brief van 11 augustus 2003 zal worden geconverteerd in een geldige opzegging, dit alles met veroordeling van [verhuurder] in de kosten van deze procedure.
in reconventie
6. [Huurder] vordert dat de kantonrechter bij vonnis uitvoerbaar bij voorraad voor recht zal verklaren dat de onderhavige huurovereenkomst met ingang van 1 augustus 2004 wordt verlengd voor de duur van 5 jaar, derhalve tot (lees: tot en met) 31 juli 2009. Voorts vordert [verhuurder] dat SCOS bij vonnis uitvoerbaar bij voorraad zal worden veroordeeld tot betaling van de op de datum van het te wijzen vonnis opeisbare huurtermijnen inclusief de daarover verschuldigde omzetbelasting alsmede het voorschot op de servicekosten inclusief de daarover verschuldigde omzetbelasting vanaf 1 september 2004, te vermeerderen met de contractuele boete als bedoeld in artikel 14.2 van de algemene bepalingen bij de huurovereenkomst. Ten slotte vordert [verhuurder] veroordeling van SCOS tot nakoming van haar betalingsverplichtingen ten aanzien van de nog niet opeisbare huurtermijnen, dit alles kosten rechtens.
De standpunten van partijen
in conventie en in reconventie
7. SCOS staat - kort samengevat - primair op het standpunt dat zij tijdig heeft opgezegd. Daartoe heeft SCOS in de eerste plaats verwezen naar het bepaalde in artikel 3.1 van de huurovereenkomst. Uit de bewoordingen van dit artikel komt naar voren dat tussen partijen bij het aangaan van de huurovereenkomst onduidelijkheid bestond over de exacte ingangsdatum van de huurovereenkomst. Partijen zijn dan ook, aldus SCOS, een indicatieve ingangsdatum van 1 augustus 1999 overeengekomen. De definitieve ingangsdatum was afhankelijk van de oplevering van het kantoorpand. Gelet hierop moet de huurovereenkomst naar de mening van SCOS geacht worden te zijn aangegaan met ingang van 1 september 1999. Uit de door [verhuurder] ter comparitie op 26 november 2004 overgelegde opleveringsstaat van het kantoorpand welke is gedateerd op 23 juli 1999 blijkt dat de desbetreffende aannemer destijds nog een aantal herstelwerkzaamheden moest uitvoeren. Het spuitwerk was niet goed uitgevoerd. Voorts klemden de ramen, moest de centrale verwarming nog worden gestart en moesten de ventilatieroosters nog worden nagelopen. Tenslotte moest het glas van de binnendeuren nog worden gezet. SCOS vermoedt dat de aannemer deze werkzaamheden in augustus 1999 heeft uitgevoerd althans deze werkzaamheden kunnen met het oog op de bouwvakantie niet vóór 1 augustus 1999 zijn uitgevoerd. [Huurder] heeft het gehuurde verder pas in september 1999 ter beschikking gesteld aan SCOS. SCOS heeft eerst vanaf 1 september 1999 huur betaald, aan haar wordt pas vanaf medio september 1999 kosten voor energie in rekening gebracht en het gehuurde is eerst vanaf 20 september 1999 aangesloten op de waterleiding. Ook de servicekosten zijn eerst per september 1999 bij SCOS in rekening gebracht. SCOS heeft pas op 16 augustus 1999 een bankgarantie afgegeven.
8. SCOS heeft tenslotte in dit verband gesteld dat zij in overleg met De Wit Makelaars de datum van 1 augustus 1999 in de huurovereenkomst heeft gewijzigd in 1 september 1999. Deze wijziging is ten tijde van de ondertekening van de huurovereenkomst, te weten op 15 juni 1999, door SCOS aangebracht. Vervolgens heeft [verhuurder] de huurovereenkomst getekend zodat [verhuurder] geacht kan worden stilzwijgend te hebben ingestemd met 1 september 1999 als ingangsdatum. [Huurder] heeft nimmer tegen de wijziging geprotesteerd.
9. Indien en voor zover 1 augustus 1999 als ingangsdatum van de huurovereenkomst dient te worden beschouwd is SCOS subsidiair van mening dat aanleiding bestaat de ongeldige huuropzegging - bij schrijven van 11 augustus 2003 - onder toepassing van artikel 3:42 BW te converteren in een geldige huuropzegging. Daartoe heeft SCOS gesteld dat zij er een groot belang bij heeft om niet nog vijf jaar vast te zitten aan de onderhavige huurovereenkomst. SCOS beschikt inmiddels al over andere bedrijfsruimte en het zou voor SCOS bedrijfseconomisch onverantwoord zijn om twee bedrijfsruimten aan te houden. Sterker, dit zou ertoe leiden dat SCOS haar bedrijf zou moeten beëindigen. De late opzegging was naar de mening van SCOS voornamelijk te wijten aan de onduidelijkheid over de ingangsdatum van de huurovereenkomst. Daar staat tegenover, aldus SCOS, dat sprake is van een zeer geringe overschrijding van de opzeggingstermijn (11 dagen) zodat [verhuurder] niet of nauwelijks in haar belangen is geschaad. [Huurder] heeft tenslotte voldoende tijd gekregen om naar een nieuwe huurder voor het pand om te zien. Diverse potentiële huurders hebben ook interesse getoond in het pand, doch [verhuurder] heeft hierin niet willen bewilligen.
10. SCOS is daarnaast van oordeel dat [verhuurder] haar naar maatstaven van redelijkheid en billijkheid niet kan houden aan een verlenging van de huurperiode tot 1 augustus 2009 (artikel 6:2 en 6:248 BW).
11. SCOS staat op het standpunt dat [verhuurder] - mocht de vordering in conventie worden afgewezen - vanaf 1 september 2004 geen aanspraak kan maken op servicekosten aangezien SCOS het gehuurde heeft verlaten en deze kosten derhalve niet meer worden gemaakt. Tenslotte is SCOS van mening dat alsdan ook de boete als bedoeld in artikel 14.2 van de bij de huurovereenkomst behorende algemene bepalingen naar maatstaven van redelijkheid en billijkheid dient te worden gematigd.
12. [Huurder] staat - anders dan SCOS - op het standpunt dat de onderhavige huurovereenkomst op 1 augustus 1999 is ingegaan en voor wat de eerste termijn betreft doorliep tot en met 31 juli 2004. [Huurder] is van mening dat SCOS niet rechtsgeldig heeft opgezegd nu de opzegtermijn van één jaar niet in acht is genomen. Hieruit volgt dat de huurovereenkomst met een periode van vijf jaar is verlengd. [Huurder] heeft erop gewezen dat uit de met SCOS voorafgaande aan deze procedure gevoerde correspondentie ook is gebleken dat SCOS heeft erkend de huurovereenkomst te laat te hebben opgezegd. Eerst bij brief van 10 juni 2004 heeft SCOS zich op het standpunt gesteld dat de huur niet eerder is ingegaan dan 1 september 1999.
13. [Huurder] betwist dat de ingangsdatum geacht moet worden te zijn opgeschoven naar 1 september 1999. Het gehuurde is immers op 23 juli 1999 door de aannemer opgeleverd en de opleveringsstaat is door [verhuurder] voor akkoord getekend behoudens enkele nog uit te voeren werkzaamheden van ondergeschikt belang. Deze werkzaamheden hebben het beoogde gebruik niet in de weg gestaan. Onder deze omstandigheden is de in artikel 3.1 van de huurovereenkomst genoemde ingangsdatum definitief komen vast te staan. SCOS heeft het gehuurde - gelijk door haar ook wordt gesteld - weliswaar niet op de huuringangsdatum betrokken, doch zij heeft daartoe geheel eenzijdig besloten aangezien de huurovereenkomst ten aanzien van haar toenmalige huisvesting te Hoofddorp nog doorliep. Dit had niets uitstaande met het niet ter beschikking zijn van het gehuurde per 1 augustus 1999. [Huurder] heeft het gehuurde wel degelijk op die datum ter beschikking gesteld. Geheel onverplicht is [verhuurder] SCOS tegemoet gekomen met een maand huurvrij zodat de eerste huurbetaling betrekking had op de maand september 1999. Wegens de late verhuizing zijn de nutsvoorzieningen eveneens later gerealiseerd. SCOS is zelf overigens verantwoordelijk voor die aansluitingen. [Huurder] heeft in dit verband verwezen naar artikel 12 lid 1 van de bij de huurovereenkomst behorende algemene bepalingen waarin de verplichting van de huurder om zelf overeenkomsten tot levering van water en energie te verzorgen is vastgelegd. SCOS heeft daarna de tekst van de huurovereenkomst zelf veranderd. Deze wijzigingen zijn door [verhuurder] niet goedgekeurd en ontberen dan ook diens paraaf.
14. [Huurder] staat op het standpunt dat voor conversie geen ruimte bestaat. Namens SCOS is eerst op 11 augustus 2003 contact opgenomen met ESS Beheer en niet - gelijk door haar in de conclusie van repliek in conventie tevens conclusie van antwoord in reconventie wordt gesteld - reeds op 29 juli 2003. Vóór 1 augustus 2003 is er geen contact geweest tussen partijen over de vermeende onduidelijkheid in de huurovereenkomst. [Huurder] heeft voorts betoogd dat zij wel in haar belangen zou worden geschaad indien de niet tijdige opzegging zou worden geconverteerd in een geldige. Het gehuurde staat immers per 1 september 2004 leeg - op deze datum heeft SCOS het gehuurde ontruimd - en gegeven de huidige marktomstandigheden kan er niet op worden gerekend dat snel een vervangende huurder zal worden gevonden. Daarnaast heeft SCOS zich geen moeite getroost om samen met [verhuurder] naar een nieuwe huurder te zoeken.
15. [Huurder] maakt ook met ingang van 1 september 2004 aanspraak op servicekosten aangezien ingevolge artikel 6 van de huurovereenkomst niet relevant is of het gehuurde wel of niet in gebruik is. Voor matiging van de boete is naar zijn oordeel geen aanleiding.
De beoordeling van de geschillen
in conventie en in reconventie
16. De kantonrechter stelt voorop dat op deze zaak het nieuwe huurrecht van toepassing is zoals dat geldt na 1 augustus 2003. Ten tijde van de inwerkingtreding van dit nieuwe huurrecht was de onderhavige procedure nog niet aanhangig gemaakt. Het gaat in deze procedure om een huurovereenkomst betreffende kantoorruimte hetgeen binnen het nieuwe huurrecht niet valt onder artikel 7:290 e.v. BW maar onder bedrijfsruimte ex artikel 7:230a BW (onder het oude huurrecht aangemerkt als ""overige bedrijfsruimte niet ex artikel 7A:1624"").
17. Gegeven de samenhang van de vordering in conventie met de vordering in reconventie zal de kantonrechter beide vorderingen gezamenlijk behandelen.
18. De kantonrechter zal in de eerste plaats de vraag dienen te beantwoorden of de onderhavige huurovereenkomst - gelijk door SCOS primair wordt gesteld - tijdig is opgezegd dan wel of - hetgeen het standpunt in dezen is van [verhuurder] - SCOS met haar opzegging te laat is geweest.  Dienaangaande is van doorslaggevend gewicht of SCOS kan worden gevolgd in haar stelling dat de ingangsdatum van de huurovereenkomst geacht kan worden te zijn opgeschoven van 1 augustus 2003 naar 1 september 2003. De kantonrechter beantwoordt deze vraag ontkennend. Daartoe wordt het volgende overwogen.
19. Ingevolge artikel 3.1 van de huurovereenkomst is de onderhavige huurovereenkomst aangegaan voor de duur van 5 jaar ingaande op 1 augustus 1999, zij het onder het uitdrukkelijke voorbehoud van een eerdere of latere oplevering door de aannemer. In voornoemd artikel is immers bepaald dat alle hierna genoemde data (waaronder in ieder geval de ingangsdatum van de huurovereenkomst) afhankelijk zijn van de uiteindelijke datum van oplevering. Daaraan is toegevoegd dat de geplande (ingangs)datum 1 augustus 1999 is, doch dat deze datum kan worden gewijzigd in zoveel dagen eerder of later als de aannemer het pand oplevert aan de eigenaar. Blijkens de door [verhuurder] ter gelegenheid van de tussen partijen op 26 november 2004 gehouden comparitie overgelegde opleveringstaat van de onderwerpelijke bedrijfsruimte moet deze geacht worden door de aannemer - onder akkoordverklaring van [verhuurder] - te zijn opgeleverd op 23 juli 1999. Dat er nadien - hetgeen ook blijkt uit de overgelegde opleveringsstaat en evenmin door [verhuurder] is betwist - door de aannemer nog een aantal nader genoemde werkzaamheden aan het bedrijfspand moesten worden verricht doet daaraan niet af. Geconcludeerd moet dan ook worden dat de opleveringsdatum op zichzelf niet de door SCOS gestelde opschuiving van de ingangsdatum van de huurovereenkomst naar 1 september 1999 kan rechtvaardigen.
20. Bij conclusie van dupliek in reconventie is namens SCOS daarnaast gesteld dat [verhuurder] geacht moet worden (al dan niet stilzwijgend) te hebben ingestemd met een opschuiving naar 1 september 1999. Daartoe is namens SCOS aangevoerd dat SCOS de datum van 1 augustus 1999 heeft gewijzigd in 1 september 1999. Dit heeft SCOS - naar haar zeggen - gedaan op 15 juni 1999, derhalve op het moment dat namens haar de onderhavige huurovereenkomst is ondertekend. Door of namens [verhuurder] is hiertegen niet geprotesteerd, dit terwijl de huurovereenkomst door laatstgenoemde eerst op 7 juli 1999 is ondertekend en hij toen kennis heeft kunnen nemen van de door SCOS doorgevoerde wijzigingen. Ook op dit punt kan de kantonrechter SCOS evenwel niet volgen.
21. Vast staat dat de door SCOS aangebrachte wijzigingen uitsluitend betrekking hebben op het onderdeel ""Betalingsverplichting, betaalperiode"" en niet zien op de in artikel 3.1 genoemde ingangsdatum van 1 augustus 1999. Deze datum is in de huurovereenkomst niet doorgehaald en evenmin derhalve vervangen door 1 september 1999. Indien het - gelijk door SCOS kennelijk wordt betoogd - haar bedoeling zou zijn geweest om de huurovereenkomst op een later tijdstip te laten ingaan valt niet in te zien dat zij artikel 3.1 van de huurovereenkomst ongewijzigd  heeft gelaten. Wat daarvan verder ook zij, het vorenstaande biedt onvoldoende grond voor het oordeel dat [verhuurder] geacht zou moeten worden (al dan niet stilzwijgend) te hebben ingestemd met een latere ingangsdatum. Vast staat wel dat [verhuurder] van haar zijde SCOS bij aanvang van de huur een maand huurvrij heeft gegund, doch dit gegeven laat de contractueel overeengekomen ingangsdatum van de huurovereenkomst onverlet.
22. SCOS heeft tenslotte aangevoerd dat [verhuurder] het gehuurde pas in september 1999 aan haar ter beschikking heeft gesteld (artikel 7:203 BW) zodat ook om die reden de ingangsdatum geacht moet worden te zijn verschoven naar 1 september 1999. Naar de mening van SCOS valt immers de ingangsdatum van de huurovereenkomst samen met het moment waarop het gehuurde door [verhuurder] aan SCOS ter beschikking is gesteld. Namens [verhuurder] is gemotiveerd weersproken dat het gehuurde niet op 1 augustus 1999 ter beschikking heeft gestaan aan SCOS. Dat SCOS het gehuurde later in gebruik heeft genomen kan, aldus [verhuurder], niet terug worden gevoerd op een niet tijdige terbeschikkingstelling van het gehuurde.
23. Dienaangaande overweegt de kantonrechter in de eerste plaats dat niet aannemelijk is geworden dat het gehuurde niet reeds op 1 augustus 1999 door [verhuurder] feitelijk ter beschikking is gesteld van SCOS. Vast staat weliswaar - dit blijkt immers uit de opleveringsstaat - dat de aannemer nog een aantal werkzaamheden aan het pand moest verrichten, doch de kantonrechter acht niet althans niet met voldoende feiten en omstandigheden geadstrueerd dat de aard van deze werkzaamheden er wezenlijk aan in de weg stonden dat SCOS reeds van het pand gebruik zou zijn gaan maken als zij dat had gewild. Vast staat dat SCOS om haar moverende redenen pas in november 1999 het gehuurde in gebruik heeft genomen, doch aangenomen moet worden - de kantonrechter verwijst in dit verband naar de brief van SCOS van 26 augustus 2003 (productie 4 bij de inleidende dagvaarding) - dat deze latere inhuizing te maken had met het nog voortduren van een eerdere huurovereenkomst in een ander bedrijfspand in Hoofddorp. Aan het gegeven dat de sleutel van het gehuurde eerst in september 1999 aan SCOS is overhandigd komt geen doorslaggevend gewicht toe. Hetzelfde geldt voor de omstandigheid dat de nutsvoorzieningen eerst in september 1999 zijn aangesloten. Het beroep dat namens SCOS is gedaan op het bepaalde in artikel 7:203 BW faalt. Het betreft hier immers één van de hoofdverplichtingen van de verhuurder en een verhuurder die zijn verplichting tot terbeschikkingstelling van het gehuurde niet op de overeengekomen wijze nakomt (bijvoorbeeld omdat het pand geen elektriciteit heeft) levert wanprestatie en wordt derhalve onder omstandigheden schadeplichtig. Ook heeft de huurder alsdan in beginsel de bevoegdheid om (gedeeltelijke) ontbinding van de huurovereenkomst te vorderen. Een dergelijke wanprestatie doet er evenwel niet aan af aan dat sprake is van een huurovereenkomst. Het beroep dat namens SCOS is gedaan op het bepaalde in artikel 17.1 van de bij de huurovereenkomst behorende algemene bepalingen faalt eveneens. Dit artikelonderdeel ziet naar het oordeel van de kantonrechter op de op de huurder rustende betalingsverplichtingen en heeft naar aard en strekking geen betrekking op (een eventueel opschuiven van) de overeengekomen ingangsdatum van de huurovereenkomst.
24. Het vorenstaande overziend neemt de kantonrechter als vaststaand aan dat de huurovereenkomst is aangevangen op 1 augustus 1999. Vaststaat dan ook dat SCOS deze huurovereenkomst niet tijdig heeft opgezegd zodat geoordeeld moet worden dat op grond van het bepaalde in de artikelen 3.2 en 3.3 van de huurovereenkomst een nieuwe huurperiode van 5 jaar is ingetreden.
25. Indien de kantonrechter tot dit oordeel zou komen - hetgeen dus het geval is - heeft SCOS zich vervolgens subsidiair op het standpunt gesteld dat de te late opzegging onder toepassing van artikel 3:42 BW dient te worden geconverteerd in een geldige huuropzegging. SCOS heeft niet precies aangegeven wat zij met haar beroep op conversie heeft bedoeld (óf conversie in een tijdige - dus vóór 1 augustus 2003 - gedane opzegging, óf een opzegging tegen een later tijdstip dan 1 augustus 2004 rekening houdend met een opzegtermijn van één jaar), doch wat hiervan verder ook zij, de kantonrechter acht, ook indien zou worden voldaan aan de wettelijke vereisten van artikel 3:42 BW, voldoende aannemelijk dat [verhuurder] er een aanzienlijk belang bij heeft dat de huurovereenkomst door SCOS voor de contractueel vastgelegde verlengingstermijn van 5 jaar wordt nagekomen zodat de gevorderde conversie met inachtneming van de slotwoorden van dit artikel onredelijk geacht moet worden jegens [verhuurder].
26. SCOS heeft tenslotte gesteld dat het naar maatstaven van redelijkheid en billijkheid onaanvaardbaar is dat [verhuurder] haar aan de verlenging van de huurovereenkomst houdt. Daartoe heeft zij in de eerste plaats gewezen op de onduidelijkheid ten aanzien van de ingangsdatum van de huurovereenkomst alsmede op de zeer geringe overschrijding van de termijn waarop zij de huurovereenkomst had moeten opzeggen. SCOS heeft voorts gesteld dat zijdens [verhuurder] kort na de opzegging aan haar telefonisch is meegedeeld dat de geringe termijnoverschrijding geen problemen zou opleveren. [Huurder] wordt bovendien niet of nauwelijks in haar belangen geschaad. Daartegenover staat dat het SCOS aan de financiële middelen ontbreekt om twee bedrijfsruimten aan te houden. SCOS heeft immers het gehuurde per 1 september 2004 verlaten en heeft vervolgens een ander - minder duur - bedrijfspand in Hoofddorp betrokken. Tenslotte kan er naar de mening van SCOS niet aan worden voorbijgezien dat [verhuurder] vrijwel geen poging heeft gedaan om een andere huurder voor het bedrijfspand te vinden. Potentiële huurders heeft [verhuurder] in strijd met de financiële belangen van SCOS verwezen naar een ander leegstaand pand.
27. Anders dan SCOS is de kantonrechter van oordeel dat niet kan worden gezegd dat het beroep van [verhuurder] op de in artikel 3.3 van de huurovereenkomst vervatte termijn van opzegging naar maatstaven van redelijkheid en billijkheid onaanvaardbaar is. De kantonrechter neemt daarbij als vaststaand aan dat met de overeengekomen opzeggingstermijn van tenminste een jaar beoogd is zowel het belang van de huurder als dat van de verhuurder te dienen. Niet gebleken is immers dat het de partijbedoeling is geweest om met deze opzeggingstermijn uitsluitend de huurder in bescherming te nemen tegen een te late opzegging door de verhuurder. Niet aannemelijk is voorts dat [verhuurder] op het moment dat de eerste huurtermijn van 5 jaar afliep er rekening mee heeft moeten houden dat SCOS geen gebruik wenste te maken van de in de huurovereenkomst overeengekomen verlenging met 5 jaar. Van enig (in)formeel contact tussen partijen daterend van vóór 1 augustus 2003 en van dien aard dat het [verhuurder] duidelijk had moeten zijn dat SCOS tot beëindiging van de huurovereenkomst wenste te komen is de kantonrechter niet gebleken. De kantonrechter overweegt verder dat - zo er bij SCOS ten tijde in geding onduidelijkheid bestond over de ingangsdatum van de huurovereenkomst - niet kan worden ingezien dat SCOS niet tijdig hierover opheldering had kunnen krijgen. SCOS had voldoende tijdig bij [verhuurder] kunnen informeren omtrent een en ander en had zodoende - het standpunt van [verhuurder] kennende - tijdig kunnen opzeggen. Dat SCOS inmiddels is verhuisd naar een ander bedrijfspand in Hoofddorp en om die reden met extra financiële lasten te maken heeft komt voor haar eigen rekening en risico. SCOS is immers pas op 1 september 2004 naar Hoofddorp verhuisd en op dat moment was zij ervan op de hoogte dat [verhuurder] niet bereid was om ten fauveure van SCOS verder af te zien van de met haar gesloten huurovereenkomst. SCOS wist derhalve op het moment dat zij naar Hoofddorp verhuisde en het gehuurde leeg achterliet dat zij daarmee een groot financieel risico liep. Dat er zijdens [verhuurder] rechtens te honoreren verwachtingen zijn gewekt acht de kantonrechter niet aangetoond. Ook al zou SCOS in deze worden gevolgd daar waar zij heeft gesteld dat aan haar telefonisch is medegedeeld dat de overschrijding geen probleem was, dan nog gaat het hier om niet meer dan een eerste telefonische reactie van een niet aan [verhuurder] gelieerd persoon (D. de Jong van makelaarskantoor Radboud) om reden waarvan [verhuurder] hieraan niet gehouden kan worden. Namens [verhuurder] is door EES Beheer vrijwel direct daarna bij schrijven van 19 augustus 2003 haar standpunt in dezen medegedeeld in die zin dat de opzegging beschouwd werd te zijn gedaan tegen 31 juli 2009. Naar het oordeel van de kantonrechter zijn er dan ook onvoldoende overtuigende feiten en omstandigheden gesteld op grond waarvan de conclusie gerechtvaardigd geacht zou moeten worden dat in dezen het financiële belang van SCOS bij beëindiging van de huurovereenkomst zou moeten prevaleren boven het belang van [verhuurder] bij voortzetting van de huurovereenkomst. Dat [verhuurder] - gelijk door SCOS is betoogd - weinig initiatief heeft getoond om een andere huurder voor het bedrijfspand te vinden kan onder de hiervoor gestelde omstandigheden niet tot een ander oordeel leiden. [Huurder] wenst immers om haar moverende redenen SCOS alsnog aan de verlenging van de huurovereenkomst te houden en hierbij staat hij - gelijk hiervoor is overwogen - in zijn recht.
28. Gegeven hetgeen hiervoor is overwogen dient de vordering in conventie te worden afgewezen en komt de daartegenover staande reconventionele vordering strekkende tot een verklaring voor recht dat de onderhavige huurovereenkomst met ingang van 1 augustus 2004 is verlengd met 5 jaar tot en met 31 juli 2009, voor inwilliging in aanmerking.
29. [Huurder] heeft tevens veroordeling van SCOS gevorderd tot betaling van de op de datum van dit vonnis opeisbare huurtermijnen. Los van het vorenstaande en buiten het door [verhuurder] gevorderde voorschot aan servicekosten en de contractuele boete heeft SCOS hiertegen geen zelfstandig verweer gevoerd zodat dit onderdeel door de kantonrechter zal worden toegewezen. SCOS is tevens over deze periode het door [verhuurder] gevorderde voorschot aan servicekosten verschuldigd. Niet gebleken is dat de verschuldigdheid afhankelijk is gemaakt van het gegeven dat SCOS het gehuurde wel of niet in gebruik heeft. [Huurder] heeft naast de contractuele boete geen wettelijke rente gevorderd en om die reden ziet de kantonrechter onvoldoende reden om de contractueel overeengekomen boete te matigen. De kantonrechter neemt daarbij in aanmerking dat partijen van de wettelijke rente mogen afwijken en een hogere gefixeerde schadevergoeding wegens vertraging in de nakoming van de betalingsverplichting mogen overeenkomen. Ook dit onderdeel komt derhalve voor toewijzing in aanmerking. Scos zal tenslotte - gelijk door [verhuurder] is gevorderd - worden veroordeeld tot nakoming van de uit de verlengde huurovereenkomst voortvloeiende betalingsverplichtingen.
30. SCOS heeft als de in het ongelijk gestelde partij zowel in conventie als in reconventie de proceskosten te dragen, die van het conservatoir derdenbeslag daaronder begrepen.
31. Beslist wordt derhalve als volgt.
De beslissing
De kantonrechter:
in conventie
Wijst de vordering af.
in reconventie
Verklaart voor recht dat de huurovereenkomst tussen partijen aangegaan met betrekking tot de kantoorruimte, staande en gelegen aan de Veranda 104 te Hoorn met ingang van 1 augustus 2004 wordt verlengd voor de duur van 5 jaar, derhalve lopende tot en met 31 juli 2009.
Veroordeelt SCOS tot betaling aan [verhuurder] van de per heden opeisbare huurtermijnen inclusief de daarover verschuldigde omzetbelasting alsmede het voorschot op de servicekosten inclusief de daarover verschuldigde omzetbelasting vanaf 1 september 2004, te vermeerderen met de contractuele boete als bedoeld in artikel 14.2 van de algemene bepalingen bij de huurovereenkomst.
Veroordeelt SCOS voorts tot nakoming van haar betalingsverplichtingen ten aanzien van de nog niet opeisbare huurtermijnen.
in conventie en in reconventie
Veroordeelt SCOS in de proceskosten, die tot heden voor [verhuurder] worden vastgesteld op een bedrag van € 175,58 aan verschotten - zijnde die van het beslag - [inclusief BTW indien en voorzover door SCOS verschuldigd], alsmede € 1.012,50 voor salaris van de gemachtigde van [verhuurder] [waarover SCOS geen BTW verschuldigd is].
Verklaart dit vonnis uitvoerbaar bij voorraad.
Dit vonnis is gewezen door mr. drs. J.H.A.C. Everaerts, kantonrechter, bijgestaan door de griffier, en in het openbaar uitgesproken op 30 mei 2005.
De griffier
De kantonrechter
Rolnummer: 167838 CV EXPL 04-2080
Uitspraakdatum: 30 mei 2005
"
ECLI_NL_RBARN_2008_BF3239.xml|False|"Met een beroep op verkrijging te kwader trouw door extinctieve verjaring op grond van artikel 3:105 BW en nader ook op grond van goede trouw (artikel 3:99 BW) menen eisers dat eerst hun ouders, en nu zij op grond van vererving, als eigenaar van het weitje behoren te worden beschouwd.
vonnis
RECHTBANK ARNHEM
Sector civiel recht
zaaknummer / rolnummer: 169037 / HA ZA 08-621
Vonnis van 17 september 2008
in de zaak van
1.	[eis.1],
wonende te [woonplaats],
2.	[eis.2],
wonende te [woonplaats],
3.	[eis.3],
wonende te [woonplaats],
4.	[eis.4],
wonende te [woonplaats],
5.	[eis.5],
wonende te [woonplaats],
eiseressen,
advocaat mr. drs. J.L. Zegelink te Elst,
tegen
DE GEMEENTE LINGEWAARD,
zetelende te Bemmel,
gedaagde,
advocaat mr. F.J. Boom te Arnhem,
Het verloop van de procedure
Voor het eerdere verloop van de procedure wordt verwezen naar het tussenvonnis van 2 juli 2008. De daarop gehouden comparitie van partijen ter plaatse, waarvan het proces-verbaal zich bij de stukken bevindt, heeft niet tot overeenstemming geleid. Naar aanleiding van daartegen geuite bezwaren is geen acht geslagen op de alinea’s 1-13 van een voor de comparitie toegezonden informatief bericht van de zijde van de erven [eisers]. Vervolgens is vonnis bepaald.
De vaststaande feiten
1.1	Door overschrijving van de transportakte van 10 september 1958 heeft de voormalige gemeente Huissen  de eigendom verworven van een aantal percelen water, moeras, dijkhelling en weiland, genaamd [adres]. Een van deze percelen is gelegen langs het [adres] en was kadastraal bekend [kad.gegevens], waaruit (onder meer) is ontstaan het huidige perceel [nummer], hierna ook wel aan te duiden als het weitje.
1.2	Naast het genoemde perceel bevindt zich het kadastrale perceel [kad.gegevens]. [adres] loopt over de oostzijde van dat perceel.
1.3	Op 3 november 1973 zijn [betrokkene] en zijn echtgenote [betrokkene] eigenaar geworden van de woning met grond [adres]. Zij hadden de onroerende zaak gekocht en geleverd gekregen van de [betrokkene].
1.4	Burgemeester en wethouders van Huissen hebben bij brief van 26 juni 1973 het volgende aan de [betrokkene] geschreven:
Wij zijn bereid mede te werken aan een schikking teneinde uit de problematiek t.a.v. de eigendom van de tegenover uw woning gelegen grond te geraken. Aan deze schikking wensen wij de volgende voorwaarden te verbinden:
1.	de gemeente verkrijgt c.q. behoudt de eigendom van het op bijgevoegde tekening met een groene omlijning aangegeven perceelsgedeelte;
2.	de [betrokkene] verkrijgen c.q. behouden de eigendom van het op bijgevoegde tekening met een blauwe omlijning aangegeven perceelsgedeelte;
3.A	het onder 2 bedoelde perceelsgedeelte dient te worden ontdaan van opstallen, vuilnis en andere materialen.
3.B	(Bebouwing op meergenoemd perceelsgedeelte is nimmer toegestaan).
3.C	Het terrein mag nimmer gebruikt worden voor het storten van vuilnis en dergelijke materialen;
4.	op de toekomstige perceelsgrens dient door en voor rekening van de [betrokkene] een passende erfafscheiding te worden geplaatst en gehouden volgens een door ons te bepalen model;
5.	het onder 2, 3 en 4 en het hierna onder 7 vermelde is eveneens van toepassing t.a.v. elke volgende verkrijger en dient in elke akte tot eigendomsoverdracht te worden opgenomen;
6.	alle kosten t.a.v. eigendomsoverschrijvingen etc. zijn voor rekening van de [betrokkene];
7.	bij niet-nakoming of overtreding van het onder 3 t/m 5 vermelde wordt door de [betrokkene] ten behoeve van de gemeente Huissen verbeurd een door het enkele feit der niet-nakoming of overtreding, zonder dat enige ingebrekestelling zal zijn vereist, dadelijk opeisbare boete groot f. 10.000,--.
Genoemde bepalingen vinden wij noodzakelijk in verband met de ligging van het aan u over te dragen c.q. te behouden perceelgedeelte direct aansluitend aan het park [adres].
Wij verzoeken u ons mede te delen of u zich met bovenstaande regeling kunt verenigen. Beantwoording kan geschieden door één exemplaar van dit schrijven ondertekend voor accoordbevinding aan ons te retourneren.
Wij wijzen u er wel op, dat de definitieve beslissing door de gemeenteraad moet worden genomen en dat zijn beslissing goedkeuring behoeft van Gedeputeerde Staten van de provincie Gelderland.
1.5	Op enig moment is op het weitje aan de oostzijde langs de waterkant een raster geplaatst dat sindsdien ongewijzigd is blijven staan en ook nu nog aanwezig is.
1.6	[betrokkene] is op 22 oktober 1992 overleden. Zijn echtgenote is hem gevolgd op 29 december 2006. Hun kinderen, verder de erven [eisers], zijn de eisers in deze procedure.
Het geschil en de beoordeling ervan
2.	De erven [eisers] vorderen voor recht te verklaren dat het perceel gelegen aan het [adres], kadastraal bekend [kad.gegevens], aan hen in eigendom toebehoort. Daarnaast verlangen zij de veroordeling van de gemeente in de kosten van de procedure.
Aan hun vorderingen leggen zij de vaststaande feiten ten grondslag. Zij stellen dat het echtpaar [betrokkenen] op het tijdstip dat zij [adres] in eigendom hadden verkregen zich het bezit hebben verschaft van het aan de andere zijde van [adres] gelegen weitje. De echtelieden meenden dat zij bij de koop van perceel [nummer] ([adres]) ook het weitje hadden aangekocht. Met een beroep op verkrijging te kwader trouw door extinctieve verjaring op grond van artikel 3:105 BW en nader ook op grond van goede trouw (artikel 3:99 BW) menen zij dat eerst hun ouders, en nu zij op grond van vererving, als eigenaar van het weitje behoren te worden beschouwd.
De gemeente voert gemotiveerd verweer.
3.	Tijdens de comparitie is de brief van de gemeente Huissen van 26 juni 1973 aan de orde gekomen, evenals het bij die brief gevoegde kaartje. Voor een beter begrip van de zaak wordt een kopie van dat kaartje in kleur samen met een uittreksel uit de kadastrale kaart gedateerd 4 april 2008 waarop de betrokken percelen voorkomen, aan dit vonnis gehecht. Zoals door de gemeente tijdens de comparitie is bevestigd is het in geschil zijnde perceel op  het kaartje weergegeven.
Namens de erven is door [betrokkene], echtgenoot van eiseres onder 1, verklaard dat zijn schoonouders in 1973 naar [adres] verhuisden. Toen heeft hij het raster, zoals dat er sindsdien onveranderd is blijven staan, voor het eerst gezien. Het kan volgens hem kloppen dat de gemeente het raster heeft geplaatst.
Anders dan bij enkele van de bij de dagvaarding overgelegde foto’s is vermeld kan als vaststaand worden aangenomen dat het raster langs de waterkant aan de oostzijde van het weitje door de gemeente is geplaatst. Dat moet zijn gebeurd vóór het schrijven van de brief van 26 juni 1973. Op het daarbij gevoegde kaartje is de afrastering immers al aangegeven. Daarom moet bij gebreke van andersluidende aanwijzingen worden aangenomen dat dat het bewuste raster was. Er is weliswaar sprake van nog een raster, maar dat liep langs [adres], zoals bijvoorbeeld op foto 13 (productie 10 bij de dagvaarding) goed is te zien. Dat raster is na verloop van tijd in verval geraakt. Daarvan zijn de resten later verwijderd. Daaruit volgt dat een raster op de door de gemeente voorgestelde nieuwe eigendomsgrens (blauw en groen) achterwege is gebleven en dat niet alleen het met blauw maar ook het met groen omlijnde gedeelte bij de familie [betrokkenen] in gebruik is geweest. Het gaat dus om het gehele perceel [nummer].
Waarom er indertijd een verschil van mening was tussen de [betrokkene] en de gemeente over de eigendom van het weitje waarop de brief van 26 juni 1973 slaat, valt niet meer te achterhalen. Het dossier van de gemeente waarin de brief thuishoort is onvindbaar. Tijdens de comparitie hebben de erven [eisers] betoogd dat zij op grond van de brief van de gemeente de eigendom van het weitje hebben. De feitelijke situatie sluit immers aan bij het door de gemeente gedane voorstel. Dit is door de gemeente tegengesproken. Omdat de [betrokkene] indertijd niet positief op de brief hebben gereageerd is volgens de gemeente geen sprake van aanvaarding van het gedane voorstel. Of er al dan niet sprake is van aanvaarding kan in het midden blijven op grond van hetgeen hierna wordt overwogen over het door de erven [eisers] gedane beroep op verjaring.
4.	Voor het antwoord op de vraag of de erven [eisers] door verjaring de eigendom hebben verkregen is beslissend of [betrokkene] gedurende een termijn van tien jaar te  goeder trouw of van twintig jaar bij kwade trouw bezitter is geweest volgens de in artikel 3:108 BW genoemde maatstaf. Dat komt neer op de vraag of [betrokkene] zich naar de in het maatschappelijk verkeer geldende opvattingen de exclusieve macht over het in geschil zijnde weitje heeft verschaft, waaruit enerzijds de pretentie van eigendom blijkt, terwijl anderzijds duidelijk moet zijn dat de macht van de gemeente over hetgeen [eisers] in gebruik had of heeft genomen is geëindigd. De in dit verband in acht te nemen verjaringstermijn vangt aan op de dag volgend op die waarop [eisers] zich als bezitter is gaan gedragen (artikel 3:314 lid 2 BW).
Als bezitsdaden van [eisers] zijn in de correspondentie met de gemeente opgesomd het omheinen van het perceel, het onderhouden en maaien ervan, het er laten grazen van paarden en het snoeien en oogsten van daarop staande fruitbomen. Dat dit alles is gebeurd wordt op zichzelf door de gemeente niet betwist, zodat daarvan kan worden uitgegaan. Anders dan de gemeente opwerpt zijn de beschreven bezitsdaden in onderling verband en samenhang beschouwd wel degelijk aan te merken als inbezitneming van de grond. Door dit alles had het de gemeente duidelijk moeten zijn dat [betrokkene] zich de exclusieve zeggenschap had toegeëigend (als niet reeds zijn rechtsvoorganger(s) dat had(den) gedaan). Nu uit de overgelegde foto’s blijkt dat het perceel in elk geval in het voorjaar van 1977 langs [adres] was afgerasterd, is het verantwoord de aanvang van het bezit te stellen op 1 juli 1977, zodat de verjaringstermijn de dag daarop is aangevangen.
5.	Voor het geval van inbezitneming door [eisers] sprake is, voert de gemeente aan dat dat bezit er niet meer was op het tijdstip dat de rechtsvordering tot beëindiging van het bezit zou verjaren.
Dit verweer wordt verworpen. Een bezitter van een goed verliest het bezit, wanneer hij het goed kennelijk prijsgeeft, of wanneer een ander het bezit van het goed verkrijgt (artikel 3:117 lid 1 BW). Noch het een noch het ander doet zich hier voor. Dat het beheer (het maaien) van het perceel na het overlijden van [betrokkene] op een zeker moment door de gemeente is overgenomen en dat mogelijk door haar (resten van) het raster langs [adres] zijn verwijderd is daarvoor onvoldoende. Dat betekent dat het op 1 juli 1977 aangevangen bezit is blijven voortduren (artikel 3:117 lid 2 BW).
6.	Of er sprake is van verjaring te goeder trouw kan worden daargelaten. Ook wanneer de voor verjaring te kwade trouw geldende termijn van twintig jaar wordt aangehouden is deze op 1 juli 1997 voltooid, nu enige stuitingshandeling gedurende de looptijd niet is gesteld en daarvan ook niet is gebleken. De slotsom is dat de erven [eisers] als eigenaar van het in geschil zijnde perceel dienen te worden aangemerkt. De gevorderde verklaring voor recht zal daarom worden gegeven.
7.	Als de in het ongelijk gestelde partij zal de gemeente de kosten van deze procedure moeten dragen.
De beslissing
de rechtbank,
verklaart voor recht dat het perceel gelegen aan het [adres], kadastraal bekend [kad.gegevens], aan de erven [eisers] in eigendom toebehoort,
veroordeelt de gemeente in de kosten van deze procedure, tot op heden aan de zijde van de erven [eisers] bepaald op € 1.243,44, waarvan € 339,44 wegens verschotten en € 904,-- wegens salaris,
verklaart de veroordeling in de kosten uitvoerbaar bij voorraad.
Dit vonnis is gewezen door mr. D. van Driel van Wageningen en uitgesproken in het openbaar op 17 september 2008.
Coll.:
"
ECLI_NL_RBDHA_2018_5943.xml|False|"schorsing gezag en voorlopige voogdij en overname bevoegdheid ex artikel 15 Brussel II-bis
Team Familie
Zaaksgegevens: 552093/ JR RK 18-846 (schorsing gezag /voorlopige voogdij) & 549768 / FR RK 18-1913 (overdracht bevoegdheid artikel 15 Brussel II-bis)
Datum uitspraak: 7 mei 2018
in de zaak naar aanleiding van het bij de rechtbank te [plaatsnaam] , Engeland op 1 november 2017 ingekomen verzoek van:
gevestigd in het Verenigd Koninkrijk,
en
het op de zitting van 7 maart 2018 bij de rechtbank gedane verzoek van:

betreffende:

geboren op [geboortedatum] in het Verenigd Koninkrijk
wonende in een pleeggezin in het Verenigd Koninkrijk
hierna: [minderjarige ]
De kinderrechter merkt als belanghebbenden aan:
hierna te noemen: de moeder,
wonende te Verenigd Koninkrijk,
en
hierna te noemen: de vader,
wonende te Verenigd Koninkrijk,
en

De kinderrechter heeft kennisgenomen van de stukken, waaronder:
- Application for a care of supervision order and other orders under Part 4 of the Children Act 1989 or an Emergency Protection Order under section 44 of the Children Act 1989 (hierna het verzoek tot het treffen van (spoed)beschermingsmaatregelen van de Kent County Council betreffende [naam door moeder opgegeven] [geslachtsnaam vader] ) van 21 november 2017;
- de Emergency Protection Order van 1 december 2017 van de rechtbank te Canterbury betreffende [naam door moeder opgegeven] [geslachtsnaam vader] waarbij de Kent County council ouderlijke verantwoordelijkheid is verleend over [naam door moeder opgegeven] [geslachtsnaam vader] en machtiging is verleend tot uithuisplaatsing van [naam door moeder opgegeven] [naam vader] – tot en met 5 december 2017;
- de Court Order van 9 januari 2018 van rechtbank Canterbury met betrekking tot [minderjarige ]  waarbij hij aan de zorg wordt toevertrouwd van de Kent County Council (KCC) totdat door de Nederlandse rechter een kinderbeschermingsmaatregel ten aanzien van [minderjarige ] is verleend.
- de beschikking van 19 maart 2018 van deze rechtbank waarin overeenkomst artikel 15, lid 5, van de Brussel II-bis verordening de bevoegdheid heeft aanvaard ten aanzien van de verzoeken betreffende [minderjarige ] ;
Op 7 mei 2018 heeft de kinderrechter de zaak ter zitting met gesloten deuren behandeld.  Daarbij zijn verschenen:
- de moeder;
- de vader;
- [naam] namens de Raad voor de kinderbescherming;
- [naam] , namens de gecertificeerde instelling.
- de vader en de moeder zijn ouders van [minderjarige ]  , die is geboren op [geboortedatum] in het Verenigd Koninkrijk; Als naam was door de moeder eerst [naam door moeder opgegeven] aan de KCC opgegeven.
- Voor zover de kinderrechter dat uit de beschikbare stukken kan afleiden, zijn de ouders gezamenlijk belast met het ouderlijk gezag.
- Bij uitspraak van de rechtbank [plaatsnaam] (Verenigd Koninkrijk) van – laatstelijk – 9 januari 2018 – is de KCC belast met toezicht op [minderjarige ] en is zij gemachtigd om [minderjarige ] uit huis te plaatsen;
- [minderjarige ] verblijft sinds 1 december 2017 in een pleeggezin in het Verenigd Koninkrijk.
In de procedure voor de rechtbank in Canterbury (Verenigd Koninkrijk) heeft het KCC verzocht om [minderjarige ] aan haar zorg toe te vertrouwen en hem voorlopig nog in een pleeggezin te plaatsen. KCC ondersteunt niet de wens van de ouders om moeder en [minderjarige ] in een moederkind huis te plaatsen en evenmin om [minderjarige ] bij de ouders terug te plaatsen.
Volgens KCC zijn de ouders niet in staat om de zorg voor [minderjarige ] op zich te nemen en bestaan er zorgen over zijn veiligheid en een gezonde ontwikkeling indien hij bij de ouders verblijft. KCC wijst erop dat ook de andere kinderen van de ouders vanwege zorgen omtrent veiligheid en een gezonde ontwikkeling uit huis zijn geplaatst. Volgens KCC is het noodzakelijk dat er in Nederland, nu de overige kinderen van de ouders hier ook verblijven, wordt gezocht naar een pleeggezin waar [minderjarige ] kan opgroeien tot volwassenheid.
Ter zitting heeft de raad verzocht William Schrikker Jeugdbescherming & Jeugdreclassering
(hierna te noemen: de gecertificeerde instelling) te belasten met de voorlopige voogdij over [minderjarige ] . De gecertificeerde instelling heeft gesteld dat een voorlopige voogdijmaatregel noodzakelijk is om [minderjarige ] naar Nederland te kunnen overbrengen. Zijn paspoort en andere zaken moeten geregeld worden en de samenwerking met de ouders maakt een snelle overgang naar Nederland onvoldoende mogelijk. Zo heeft [minderjarige ] tot heden nog steeds geen reisdocument en daardoor evenmin een BSN-nummer. [minderjarige ] is welkom in het gezinshuis van mevrouw [naam] indien zij hem tot volwassenheid mag opgroeven.
De raad voegt er aan toe dat zij onderzoek wil naar de mogelijkheid of ouders, al dan niet met hulp, de zorg voor [minderjarige ] op zich kunnen nemen of dat een gezagsbeëindigende maatregel noodzakelijk is. Door de collega’s in het Verenigd Koninkrijk zijn ernstige zorgen geuit over de gezinssituatie van de ouders en de veiligheid van de kinderen.
De ouders hebben verweer gevoerd. Zij zijn het er niet mee eens dat de ouders worden weggezet als slechte ouders. Moeder is goed voor haar kinderen. Vader heeft de kinderen nooit geslagen dus waar dat verhaal vandaan komt begrijpen de ouders ook niet. De moeder ziet [minderjarige ] drie maal in de week en zij krijgt steeds complimenten van de begeleiding over hoe ze voor [minderjarige ] zorgt. In Engeland zeiden ze ook dat moeder kampte met psychische problemen maar dat is niet zo. De ouders hebben een rapport waarin staat dat het voor 100% goed gaat met [minderjarige ] . De ouders wonen al heel lang met de kinderen in Engeland en in die 8 jaar is er nooit iets aan de hand geweest. Toen moeder met de kinderen naar Nederland op vakantie was, zijn de kinderen ineens afgepakt.  De ouders willen beslist niet dat de voogdij over [minderjarige ] naar de WSS gaat. Zij vrezen dat [minderjarige ] dan niet meer thuis komt, terwijl men in Engeland sprak over plaatsing van moeder en [minderjarige ] in een moeder/kindhuis. De ouders vinden dat moeder die kans moet krijgen. Zij willen graag met [minderjarige ] herenigd worden. Een voorlopige voogdij is ook niet nodig omdat zij het reisdocument voor [minderjarige ] in orde kunnen maken. Daar zijn ze al mee bezig.
De kinderrechter stelt voorop dat [minderjarige ] onder het wettelijke vereiste gezag staat. Op grond van artikel 1:268, eerste lid, sub a, van het Burgerlijk Wetboek (BW) kunnen de ouders in de uitoefening van het gezag worden geschorst indien die maatregel noodzakelijk is om een acute en ernstige bedreiging voor de minderjarige weg te nemen. Van die situatie is sprake indien er een ernstig vermoeden bestaat dat [minderjarige ] zodanig op groeit dat hij in zijn ontwikkeling ernstig wordt bedreigd en de ouders niet in staat zijn binnen een voor [minderjarige ] en zijn ontwikkeling aanvaardbaar te achten termijn de verantwoordelijkheid voor de verzorging en opvoeding te dragen.
Vast staat dat [minderjarige ] sinds 1 december 2017 in een pleeggezin in het Verenigd Koninkrijk woont vanwege ernstige zorgen die de betrokken instanties hebben ten aanzien van het gezin van de ouders. In dit verband is relevant dat de zeven broers en zussen van [minderjarige ] uit huis zijn geplaatst en de ouders niet langer het gezag over hen hebben.
Uit de bijlagen bij het verzoek van KCC volgt dat zij sinds 9 juni 2017 bij het gezin [namen vader en moeder] zijn betrokken naar aanleiding van een melding van school over vermoedens van lichamelijke mishandeling bij één van de kinderen. Vervolgens is een onderzoek gedaan naar de thuissituatie. De woning werd ernstig vervuild aangetroffen en de kinderen hadden geen adequate slaapvoorzieningen, althans deze waren ernstig vervuild en soms zelfs ongeschikt. Vervolgens werd ontdekt dat de moeder 25 weken zwanger moest zijn en dat zij zich nog niet had aangemeld bij een verloskundige praktijk. Gedurende het onderzoek is de moeder op 7 augustus 2017 met de kinderen uit het Verenigd Koninkrijk vertrokken. Dit lijkt een patroon omdat, na interventie van de jeugdbescherming in Nederland ten aanzien van twee oudere kinderen, de moeder, zwanger van haar vierde kind, met de vader naar het Verenigd Koninkrijk is vertrokken.
Verder is door de instanties naar voren gebracht dat met de ouders niet tot een samenwerking kon worden gekomen. Afspraken met KCC in verband met de zwangerschap van de moeder werden door de ouders niet nagekomen.
Ten aanzien van [minderjarige ] staat vast dat de ouders zijn geboorte voor de betrokken instanties hebben verborgen gehouden. Via telefonisch bericht van een anonieme beller werd KCC van de geboorte van [minderjarige ] op de hoogte gesteld. De ouders ontkende eerst dat de bevalling al had plaatsgevonden, vertelde later dat hun zoon [naam door moeder opgegeven] was geboren, naar later bleek dat zij hem [minderjarige ] hadden genoemd.
Gelet op de omstandigheid dat is gebleken dat de ouders niet de verantwoordelijkheid kunnen dragen voor de verzorging en opvoeding van de zeven broers en zussen van [minderjarige ] , de omstandigheid dat de ouders de geboorte van [minderjarige ] bewust hebben verhuld, terwijl gelet op  het onderzoek van KCC er ernstige zorgen bestonden over het vermogen van de ouders om de juiste zorg en beslissingen ten aanzien van hun kinderen te nemen, er sprake is van ernstige (emotionele) verwaarlozing van de kinderen binnen het gezin en vermoedens van mishandeling, is sprake van een ernstig vermoeden dat de grond, bedoeld in artikel 1:266, eerste lid, aanhef en onder a, is vervuld en is het dringend en onmiddellijk noodzakelijk om een acute en ernstige bedreiging voor [minderjarige ] weg te nemen. De kinderrechter schorst de ouders daarom in de uitoefening van het gezag over [minderjarige ] .
De kinderrechter zal vervolgens de William Schrikker Stichting Jeugdreclassering en Jeugdbescherming met de voorlopige voogdij over [minderjarige ] belasten.
De raad moet in de komende periode onderzoek doen naar de vraag of een gezagsbeëindigende maatregel is aangewezen of dat een andere kinderbeschermingsmaatregel is aangewezen waarbij aandacht dient te worden besteed aan de vraag of opname van de moeder en [minderjarige ] in een moeder/kindhuis tot de mogelijkheden behoort.
De schorsing in de uitoefening van het gezag vervalt van rechtswege na verloop van drie maanden na de dag van de beschikking, derhalve op 7 augustus 2018, tenzij voor het einde van deze termijn door de raad een verzoek tot het treffen van een gezagsbeëindigende maatregel is ingediend.
De kinderrechter:
schorst de ouders, [naam moeder] geboren op [geboortedatum] te [geboorteplaats] en [naam vader] geboren op [geboortedatum] te [geboorteplaats] , in het gezag over [minderjarige ]  geboren op [geboortedatum] in het Verenigd Koninkrijk, voor de duur van de voorlopige voogdij, derhalve tot 7 augustus 2018 (met dien verstande dat de schorsing in het gezag overeenkomstig artikel 1:268 lid 5 BW voortduurt indien voor het einde van deze termijn om beëindiging van het gezag is verzocht);
belast de Stichting William Schrikker Stichting Jeugdbescherming en Jeugdreclassering met de voorlopige voogdij over [minderjarige ]  ;
verklaart deze beslissing tot zover uitvoerbaar bij voorraad;
Deze beschikking is gegeven door mr. H.M. Boone, kinderrechter, in tegenwoordigheid van I. van de Berg als griffier en in het openbaar uitgesproken op 7 mei 2018.
Hoger beroep tegen deze beschikking kan worden ingesteld: door de verzoeker en de belanghebbende(n) aan wie een afschrift van de beschikking is verstrekt of verzonden, binnen drie maanden na de dag van de uitspraak,
- door andere belanghebbenden binnen drie maanden na de betekening daarvan of nadat de beschikking aan hen op een andere wijze bekend is geworden.
Het hoger beroep moet, door tussenkomst van een advocaat, worden ingediend bij de griffie van
het gerechtshof Den Haag.
"
ECLI_NL_RBNNE_2016_262.xml|False|"Curator vordert in kort geding ontruiming van het gehuurde (kantoorruimte) wegens een huurachterstand van 13 maanden. De achterstand is door de huurder na sommatie deels en na uitbrengen van de dagvaarding algeheel voldaan. Verweer dat de huur pas hoefde te worden voldaan na ontvangst van een factuur wordt voorshands oordelend verworpen. De vordering tot ontruiming wordt toegewezen nu de huurder in ernstige mate tekort is geschoten, welke tekortkoming niet is weggenomen doordat de volledige huurachterstand thans is voldaan.
Afdeling Privaatrecht
Locatie Leeuwarden
zaak-/rolnummer: 4701902 \ CV EXPL  15-13934

inzake

gevestigd te Drachten,
eiser,
gemachtigde: mr. B.J. van den Berg, advocaat te Zwolle,
tegen
de besloten vennootschap met beperkte aansprakelijkheid

gevestigd te Drachten,
gedaagde,
gemachtigde: mr. A.J.H. Geense, advocaat te Leeuwarden.
Partijen zullen hierna de curator en TimHamoen worden genoemd.
Het verloop van de procedure blijkt uit:
- de dagvaarding met producties;
- de conclusie van antwoord met producties;
- de brief van mr. Van den Berg van 12 januari 2016 met producties;
- de mondelinge behandeling van de zaak, gehouden op 14 januari 2016;
- de pleitaantekeningen van mr. Van den Berg.
Ten slotte is vonnis bepaald.
Tussen stichting Stichting In de Bres Zorggroep (hierna: de Stichting) in de persoon van [vertegenwoordiger van de stichting] (hierna: [vertegenwoordiger van de stichting] ) en TimHamoen in de persoon van [B] (hierna: [B] ) heeft vanaf 31 mei 2013 een e-mailwisseling plaatsgevonden over de mogelijke huur van een deel van de begane grond van het gebouw gelegen aan de Zonnedauw 5 te Drachten (hierna: het gebouw) door TimHamoen. De Stichting was destijds eigenaar van dit gebouw.
In een e-mailbericht van 31 mei 2013 van [vertegenwoordiger van de stichting] aan Hamoen staat onder meer:
Zoals telefonisch besproken hierbij de contouren van omtrent huur van ruimte bij In de Bres:
- huurprijs € 110,-/m2 all-in
- (…)
- betaling per kwartaal vooraf
- (…)
- ingangsdatum zo mogelijk 1 juli
In antwoord hierop heeft Hamoen aan [vertegenwoordiger van de stichting] bij e-mailbericht van dezelfde datum onder meer bericht:
Betaling vooraf kan ik begrijpen, maar ik prefereer betaling per maand.
Op 6 juni 2013 heeft [vertegenwoordiger van de stichting] in reactie hierop bij e-mailbericht aan Hamoen geschreven:
Betaling per maand vooraf is wat mij betreft geen probleem en we zullen in het contract iets opnemen over bankgarantie/borg ter grootte van 3 maand huur, zoals dat gebruikelijk is.
Ik zal een concept contract opstellen, waarin bovenstaande is verwerkt.
Op 26 juni 2013 heeft [vertegenwoordiger van de stichting] per e-mail aan Hamoen een concept-huurovereenkomst gezonden. [vertegenwoordiger van de stichting] kondigt daarbij aan dat hij die week de eerste factuur zal laten opstellen en TimHamoen zal doen toekomen. In de concept-huurovereenkomst staan onder meer de volgende bepalingen:
Partijen komen overeen dat verhuurder geen omzetbelasting over de huurprijs in rekening brengt. (…).
De uit hoofde van deze huurovereenkomst door de huurder aan de verhuurder te verrichten periodieke betalingen als weergegeven in artikel 4.8 zijn in één bedrag bij vooruitbetaling verschuldigd in euro's en moeten vóór of op de eerste dag van de periode waarop de betalingen betrekking hebben volledig zijn voldaan.
De concept-huurovereenkomst is door partijen niet getekend.
Op 29 juni 2013 heeft [vertegenwoordiger van de stichting] aan Hamoen een e-mailbericht gestuurd, waarin het volgende staat:
Bankrekening is 29.39.87.238 tnv Stichting In de Bres Zorggroep
1e termijn € 916;
Garantstelling of borg is 3 termijnen groot € 2.700
Ik zal [C] donderdag as vragen de facturen te versturen.
Met ingang van 1 juli 2013 huurt TimHamoen van de Stichting een deel van de begane grond van het gebouw.
Op 25 november 2014 is de Stichting failliet verklaard. De curator is benoemd tot curator in het faillissement van de Stichting.
Op 9 december 2014 heeft Hamoen aan [vertegenwoordiger van de stichting] een e-mailbericht gestuurd met als onderwerp ""betaling huur"". Daarin staat:
Met verwijzing naar mijn ingesproken bericht vorige week, verneem ik graag of betaling van de huur aan de curator moet plaats vinden.
Ik heb begrepen, dat voor het gebouw een aparte entiteit bestaat, die op dit moment niet is doorgestart.
In antwoord hierop heeft [vertegenwoordiger van de stichting] aan Hamoen op dezelfde dag een e-mailbericht met de volgende inhoud gestuurd:
Gebouw is op dit moment onder de hoede van de curator. Aangaande de betalingen kun je het beste even met Dommerholt Heerenveen (0513 - 433 433 W. Cnossen of een van zijn secondanten ( [D] ) contact opnemen.
Na de faillissementsdatum van de Stichting heeft TimHamoen de huur niet meer voldaan. Per 3 december 2015 had zij een huurachterstand van € 12.131,34, gelijk aan 13 maanden huur.
In een e-mailbericht van 20 augustus 2015 aan de curator heeft de advocaat van TimHamoen de curator meegedeeld dat TimHamoen na de faillissementsdatum geen facturen meer heeft ontvangen voor de huur. Hij heeft verzocht om deze alsnog aan TimHamoen te versturen. Voorts is meegedeeld dat TimHamoen gezien het faillissement van de verhuurder de borg van € 2.700,-- op de te ontvangen huurfacturen in mindering zal brengen.
Bij brief van 3 december 2015 heeft de advocaat van de curator TimHamoen gesommeerd om de huurachterstand van € 12.131,34 te voldoen en het gehuurde uiterlijk 31 december 2015 te ontruimen.
Op 10 december 2015 heeft TimHamoen een bedrag van € 9.293,40 aan de curator betaald. Dit bedrag is gelijk aan tien huurtermijnen. TimHamoen heeft het gehuurde niet ontruimd.
De curator heeft TimHamoen op 5 januari 2016 gedagvaard. Per datum dagvaarding bedroeg de huurachterstand € 3.732,72, gelijk aan 4 maanden huur.
Op 5 januari 2016 heeft TimHamoen de verschuldigde huur over de maand januari 2016 voldaan. Op 7 januari 2016 heeft TimHamoen de laatste drie openstaande huurtermijnen alsnog betaald.
De curator vordert, na wijziging van eis, dat de kantonrechter TimHamoen bij vonnis, bij wege van voorlopige voorziening, voor zoveel mogelijk uitvoerbaar bij voorraad, veroordeelt:
i.	om het gehuurde te Drachten aan de Zonnedauw 5 te Drachten op de begane grond binnen 14 dagen na betekening van het in dezen te wijzen vonnis te ontruimen, inclusief het hare en de haren, in de oorspronkelijke goede staat en bezemschoon, en de sleutels in te leveren bij de curator;
ii.	om een bedrag van € 583,85 aan de curator te betalen, een en ander binnen 14 dagen na betekening van het te dezen te wijzen vonnis;
iii.	om een bedrag van € 933,18 te betalen voor elke maand of deel van een maand dat TimHamoen na 1 februari 2016 tot aan de dag van de ontruiming van het gehuurde nog het feitelijk genot van het gehuurde dan wel van een deel van het gehuurde heeft;
iv.	in de kosten van dit geding, waaronder de gebruikelijke nakosten, vermeerderd met de wettelijke rente over deze kosten vanaf 14 dagen na betekening van het vonnis tot aan de dag der algehele voldoening.
De curator legt aan zijn vorderingen - kort en zakelijk weergegeven - het volgende ten grondslag. TimHamoen is ernstig tekortgeschoten in de nakoming van haar verplichtingen uit de huurovereenkomst. Zij heeft vanaf november 2014 een huurachterstand van 13 maanden laten ontstaan. Pas na sommatie en ontruimingsaanzegging heeft TimHamoen in december 2015 een deel daarvan ingelopen. Per datum dagvaarding bedroeg de huurachterstand echter nog steeds 4 maanden, zijnde een bedrag van € 3.732,72. Daar komt nog bij dat conform vaste rechtspraak een tekortkoming in het verleden niet ongedaan kan worden gemaakt. Het tekortschieten van TimHamoen in haar huurbetalingsverplichting rechtvaardigt mede gelet op de omvang en de duur daarvan de ontbinding van de huurovereenkomst en de ontruiming van het gehuurde. De curator heeft belang bij spoedige ontruiming van het gehuurde om het gebouw te kunnen verkopen ten behoeve van de boedel. Voor het gebouw is namelijk een serieuze aspirant-koper. Nog daargelaten dat deze aspirant-koper geen huurrelatie wil aangaan met een langdurig wanpresterende huurder als TimHamoen, is diens externe financiering van de koop van het gebouw mede afhankelijk van de verhuur van de begane grond, eerste verdieping en tweede verdieping van het gebouw. De eerste en tweede verdieping van het gebouw zijn reeds verhuurd. De huurder van de eerste verdieping, de Lelie Zorggroep, wil ook graag de gehele begane grond huren onder de voorwaarde dat er geen medehuurder is.
TimHamoen heeft verweer gevoerd. TimHamoen heeft - kort samengevat - naar voren gebracht dat zij met de Stichting ten aanzien van de huurbetaling is overeengekomen dat de Stichting haar daarvoor maandelijks een factuur zou sturen en dat zij na ontvangst daarvan de huur zou betalen. Na het faillissement van de Stichting zijn echter geen facturen meer aan TimHamoen gestuurd. TimHamoen heeft daarom in afwachting van een bericht van de curator over de huurbetaling gewacht met de betaling daarvan, ook al omdat anders de kans bestond dat zij de huur tweemaal zou moeten voldoen, bijvoorbeeld als de bank pandrecht op huurpenningen zou claimen en de huurbetalingen alsdan rechtstreeks naar de bank zouden vloeien. Daar komt nog bij dat TimHamoen vanaf begin 2015 tot en met juni 2015 gesprekken heeft gevoerd met vertegenwoordigers van de doorstartende onderneming en/of de toekomstige eigenaar van het gebouw over een verhuizing van de begane grond naar de derde verdieping. Daarbij is aan de orde gekomen dat TimHamoen voor medewerking aan de verhuizing mogelijk financieel zou worden gecompenseerd in de vorm van het niet hoeven betalen van een aantal huurtermijnen. Bij TimHamoen is de indruk gewekt dat de curator van deze besprekingen op de hoogte was. Verder voert TimHamoen aan dat de curator, indien hij zich zorgvuldig had gekweten van zijn (boekhoudkundige) onderzoeksplicht, eerder op de hoogte had kunnen zijn van de huurrelatie tussen de Stichting en TimHamoen en aldus eerder contact met haar had kunnen opnemen, zodat de huurachterstand niet zover had hoeven oplopen. De curator heeft echter eerst in augustus 2015 van zich laten horen. Maar ook toen heeft hij niet gereageerd op het verzoek van TimHamoen om haar facturen voor de huur te sturen. In plaats daarvan heeft de curator TimHamoen bij brief van 3 december 2015 gesommeerd om de huurachterstand te betalen en het gehuurde te ontruimen. Hoewel TimHamoen de mening blijft toegedaan dat de huur pas betaald hoeft te worden nadat daarvoor facturen aan haar zijn gestuurd, heeft TimHamoen op 10 december 2015 toch de achterstallige huur betaald onder inhouding van het bedrag dat zij aan de Stichting als waarborgsom had betaald. Na de dagvaarding heeft zij zekerheidshalve ook dat bedrag betaald. Er is derhalve thans geen sprake meer van een huurachterstand. Gelet daarop heeft de curator geen spoedeisend belang bij de vorderingen. Daarnaast ontbeert de vordering tot ontruiming iedere rechtsgrond.
De curator vordert onder meer ontruiming van het gehuurde door TimHamoen. Een vordering tot ontruiming is in kort geding alleen toewijsbaar indien voldoende aannemelijk is dat in een eventuele bodemprocedure de gevorderde ontruiming van het gehuurde door ontbinding van de huurovereenkomst zal worden toegewezen en de curator bij ontruiming een spoedeisend belang heeft.
De spoedeisendheid van de zaak is naar het oordeel van de kantonrechter uit het gestelde en gevorderde voldoende aannemelijk geworden.
Bij huurovereenkomsten geldt net als bij andere overeenkomsten dat in beginsel iedere tekortkoming ontbinding van de huurovereenkomst rechtvaardigt behoudens indien door de huurder wordt gesteld en zonodig bewezen, dat de bijzondere aard of geringe betekenis van de tekortkoming de gevorderde ontbinding met haar gevolgen niet rechtvaardigt. Gegeven dit kader wordt als volgt overwogen.
Tussen partijen is niet in geschil dat TimHamoen met ingang van 1 juli 2013 een gedeelte van de begane grond van het gebouw huurt. Verder staat vast dat de Stichting destijds ter zake deze huur een concept-huurovereenkomst heeft opgesteld, maar dat dit concept nimmer door de Stichting of TimHamoen is ondertekend. Wel is ter zitting gebleken dat partijen het erover eens zijn dat ondanks het feit dat de concept-huurovereenkomst niet is ondertekend, hetgeen is bepaald in artikel 4.10 van de concept-huurovereenkomst een juiste weergave is van de tussen de Stichting en TimHamoen gemaakte afspraken over het tijdstip van de huurbetaling, namelijk dat deze per maand én vooruit dient te worden betaald. Ook is ter zitting gebleken dat TimHamoen vanaf de ingangsdatum van de huur per 1 juli 2013 tot de faillissementsdatum de huur ook daadwerkelijk vooraf en per maand betaalde.
TimHamoen heeft zich evenwel op het standpunt gesteld dat voor haar vanaf het faillissement van de Stichting geen huurbetalingsverplichting meer gold, aangezien met de Stichting was overeengekomen dat zij de huur op factuurbasis zou betalen. Aangezien TimHamoen sinds het faillissement van de Stichting geen facturen meer heeft ontvangen, hoefde zij de huur niet te voldoen. De curator heeft  hiertegen ingebracht dat de huurbetalingsverplichting van TimHamoen geheel los staat van de ontvangst van facturen. Volgens de curator worden deze facturen enkel om administratieve redenen verstuurd.
De kantonrechter is voorshands van oordeel dat TimHamoen tegenover de betwisting daarvan door de curator onvoldoende aannemelijk heeft gemaakt dat zij de huur pas verschuldigd is nadat de verhuurder haar daarvoor facturen heeft gestuurd. Anders dan TimHamoen meent kan dit niet uit de onderliggende stukken worden afgeleid. Evenmin kan dit worden afgeleid uit hetgeen is bepaald in artikel 4.2 van de concept-huurovereenkomst. Bovendien strookt de lezing van TimHamoen niet met het bepaalde in artikel 4.10 van de concept-huurovereenkomst. De daarin neergelegde verplichting om de huur per maand en bij vooruitbetaling te voldoen, is niet afhankelijk gesteld van het versturen van facturen door de verhuurder aan de huurder.
Onbetwist staat vast dat TimHamoen sinds november 2014 de huur niet meer heeft betaald en aldus een huurachterstand heeft laten ontstaan van € 12.131,34, gelijk aan 13 maanden huur. Voorts staat vast dat TimHamoen pas na sommatie en dagvaarding de gehele huurachterstand heeft ingelopen. Gelet hierop is TimHamoen naar het voorlopig oordeel van de kantonrechter in ernstige mate tekort geschoten in de nakoming van haar meest wezenlijke verplichting, de verplichting tot het tijdig betalen van de geldende huur. De kantonrechter acht het voorshands aannemelijk dat een tekortkoming van deze ernst voor de bodemrechter voldoende is om desgevorderd tot ontbinding van de huurovereenkomst en ontruiming van het gehuurde over te gaan. Daarbij neemt de kantonrechter in aanmerking dat de tekortkoming van TimHamoen niet weggenomen wordt door het feit dat zij thans geen huurachterstand meer heeft. Dat de huurtermijnen uit 2014 en 2015 aanzienlijk te laat betaald zijn, kan niet meer ongedaan worden gemaakt.
De omstandigheid dat de curator pas in augustus 2015 contact met TimHamoen heeft opgenomen, leidt niet tot een ander oordeel. Daarbij neemt de kantonrechter in aanmerking dat uit het e-mailbericht van 9 december 2014 van [vertegenwoordiger van de stichting] aan Hamoen volgt dat TimHamoen wist dat de curator na het faillissement van de Stichting aangaande de huur van een gedeelte van de begane grond van het gebouw haar nieuwe contractspartij was geworden. Ondanks deze wetenschap heeft TimHamoen er bewust voor gekozen om geen contact met de curator op te nemen en zonder overleg de huurbetaling te staken. Onder deze omstandigheden kan niet aan de curator worden tegengeworpen dat deze niet eerder dan augustus 2015 heeft ontdekt dat TimHamoen een huurder was van een deel van het gebouw. Het ligt immers op de weg van TimHamoen om haar uit de huurovereenkomst voortvloeiende betalingsverplichting als eerste en zelfstandig na te komen. Ook de vrees van TimHamoen dat zij de huur wellicht tweemaal zou moeten voldoen, kan niet dienen als verontschuldiging voor de ontstane huurachterstand. TimHamoen had de curator daarover moeten raadplegen. Dat zij ervoor heeft gekozen om dat niet te doen en zonder overleg de huurbetaling te staken, dient dan ook voor haar rekening en risico te komen.
In de omstandigheid dat TimHamoen vanaf maart 2015 tot en met juni 2015 in overleg is geweest met vertegenwoordigers van de doorstartende onderneming en/of de toekomstige eigenaar over een verhuizing naar de derde verdieping en dat in dat verband de mogelijkheid aan de orde is gekomen dat de door haar gedane investeringen in het gehuurde zouden worden gecompenseerd door het niet hoeven te betalen van een aantal huurtermijnen, ziet de kantonrechter evenmin aanleiding voor een ander oordeel. Nu TimHamoen wist dat de curator haar contractspartij was, kan zij zich niet verschuilen achter contacten met derden zonder enige status. Bovendien kan deze stelling niet verklaren waarom al vanaf november 2014 een betalingsachterstand ontstond.
Het voorgaande brengt mee dat de vordering tot ontruiming zal worden toegewezen.
De door de curator gevorderde vervallen rente tot de dag der dagvaarding zal, als niet afzonderlijk bestreden, worden toegewezen.
TimHamoen heeft de huur tot 1 februari 2016 voldaan. TimHamoen is gehouden voor iedere maand dan wel gedeelte van de maand dat zij (een deel van) het gehuurde na 1 februari 2016 nog in gebruik heeft huur aan de curator te betalen. De daartoe strekkende vordering van de curator zal derhalve eveneens worden toegewezen.
TimHamoen zal als de in het ongelijk te stellen partij worden veroordeeld in de proceskosten. De proceskosten aan de zijde van de curator worden vastgesteld op:
- explootkosten		€   77,75
- overige kosten		€   11,18
- griffierecht		€ 116,00
- salaris gemachtigde
totaal			€ 804,93
Als niet weersproken zal de kantonrechter de gevorderde wettelijke rente over de proceskosten toewijzen. Omdat er sprake moet zijn van een redelijke termijn voor betaling, is de ingangsdatum veertien dagen na de betekening van dit vonnis.
Als niet weersproken zal de kantonrechter de gevorderde nakosten toewijzen, zoals hierna vermeld. De gevorderde wettelijke rente over de nakosten zal worden toegewezen met inachtneming van de hierna te bepalen termijn.
De kantonrechter:

veroordeelt TimHamoen om binnen veertien dagen na betekening van dit vonnis het gebouw aan de Zonnedauw 5 te Drachten te ontruimen met al het hare en de haren en bezemschoon en in goede staat, onder afgifte van de sleutels, ter beschikking te stellen aan de curator;
veroordeelt TimHamoen aan de curator te betalen een bedrag van € 933,18 voor iedere maand of gedeelte daarvan dat TimHamoen (een deel van) het gehuurde vanaf 1 februari 2016 in gebruik heeft gehouden;
veroordeelt TimHamoen om aan de curator een bedrag te betalen van € 583,85 ter zake van vervallen rente;
veroordeelt TimHamoen in de kosten van het geding, aan de zijde van de curator tot op heden begroot op € 804,93, te vermeerderen met de wettelijke rente indien de proceskosten niet binnen veertien dagen na betekening van dit vonnis zijn voldaan;
veroordeelt TimHamoen in de na dit vonnis ontstane kosten, vastgesteld op
€ 131,00, te vermeerderen, onder de voorwaarde dat TimHamoen niet binnen 14 dagen na aanschrijving aan het vonnis hebben voldaan en er vervolgens betekening van de uitspraak heeft plaatsgevonden, met € 68,00 aan salaris advocaat en de explootkosten van betekening van de uitspraak, bij gebreke waarvan voormeld bedrag wordt vermeerderd met de wettelijke rente met ingang van de vijftiende dag na de betekening van dit vonnis tot de dag van volledige betaling;
verklaart dit vonnis uitvoerbaar bij voorraad;
wijst af het anders of meer gevorderde.
Aldus gewezen door mr. H.J. Idzenga, kantonrechter, en uitgesproken ter openbare terechtzitting van 27 januari 2016 in tegenwoordigheid van de griffier.
c 413
"
ECLI_NL_RBOBR_2018_1104.xml|False|"Vordering in kort geding tot ontruiming zaal met horecabestemming.
Ook als rekening wordt gehouden met evenredige huurprijsvermindering vanwege gebreken resteert een zodanig omvangrijke huurachterstand dat het zeer waarschijnlijk is dat in een bodemprocedure de ontbinding van de huurovereenkomst zal worden uitgesproken. Het verweer dat de huurachterstand veel geringer is dan verhuurder stelt is vooralsnog onvoldoende onderbouwd. Dat geldt ook voor het verweer dat partijen de huurachterstand reeds hebben betrokken bij afspraken over de overname van het gehuurde door de huurder. Er is sprake van een dusdanig ernstige tekortkoming dat het belang van verhuurder om weer te kunnen beschikken over het gehuurde zwaarder weegt dan dat van de huurders om in de ruimte te blijven. In dit verband heeft meegewogen dat voorshands moet worden aangenomen dat de huur over een groot deel van 2016 en (nagenoeg) geheel 2017 onbetaald is gelaten. De vordering wordt toegewezen.
vonnis

Civiel Recht
Zittingslocatie 's-Hertogenbosch
Zaaknummer:	6544917 \ CV EXPL  17-9179 \ 488
Uitspraakdatum:	1 februari 2018

in de zaak van:

wonende en zaak doende te [woonplaats] ,
gemachtigde mr. M.M.C. van de Ven
eisende partij
tegen
wonende te [gedaagde sub 1]
gemachtigde mr. N.J. Moens

wonende te [woonplaats] ,
procederend in persoon
gedaagde partijen,
Partijen worden hierna [eiser] en [gedaagden sub 1 en 2] genoemd. Gedaagden worden afzonderlijk aangeduid als [gedaagde sub 1] en [gedaagde sub 2] .
Het verloop van de procedure blijkt uit:
de dagvaarding van 9 januari 2018 met producties;
de namens [gedaagde sub 1] op 15 januari, 16 januari en 17 januari 2018 in het geding gebrachte producties, waaronder een USB-stick met audio fragmenten;
de namens [eiser] op 16 januari en 17 januari 2018 in het geding gebrachte aanvullende producties;
de aantekeningen van de griffier van de mondelinge behandeling van 18 januari 2018 mede inhoudende de pleitnotitie van de gemachtigde van [gedaagde sub 1] ;
het aan [gedaagde sub 2] verleende verstek.
[eiser] heeft met ingang van 1 juni 2014 aan [gedaagden sub 1 en 2] verhuurd het zaalgedeelte met oprit, entree, garderobe, opslag, toiletgroepen, gelegen aan de [adres gehuurde] (hierna: het gehuurde).
De overeengekomen huurvoorwaarden zijn opgenomen in de “huurovereenkomst winkelruimte en andere bedrijfsruimte in de zin van artikel 7:290 BW”, die partijen op 9 mei 2014 hebben ondertekend. Het gehuurde is bestemd voor de exploitatie van een bar/dancing. Er is een huurprijs overeengekomen van € 13.300,- excl. btw per jaar, vermeerderd met een bedrag van € 3.600,- excl. btw per jaar aan servicekosten, uitgaande van 1 openingsdag per week. Voor elke extra dag per week dat het gehuurde door [gedaagden sub 1 en 2] wordt geëxploiteerd, is een vergoeding van € 60,- excl. btw verschuldigd.
Partijen hebben voorts een huurkoopovereenkomst inventaris gesloten waarmee de huurovereenkomst onlosmakelijk verbonden is.
Ingevolge artikel 16.4 van de huurovereenkomst levert [eiser] aan [gedaagden sub 1 en 2] het tap pils (ten tijde van het sluiten van de huurovereenkomst Dommelsch). De overige dranken worden door [gedaagden sub 1 en 2] rechtstreeks besteld bij Bongers Drankenhandel of een andere drankenleverancier.
[eiser] vordert bij vonnis in kort geding, voor zover mogelijk uitvoerbaar bij voorraad:
1. [gedaagden sub 1 en 2] te veroordelen om het gehuurde, met al degenen die en al hetgeen dat zich daarin of daarop bevinden resp. bevindt, binnen twee dagen na betekening van dit vonnis volledig en behoorlijk te verlaten en met afgifte van de sleutels in lege en behoorlijke staat ter vrije beschikking van [eiser] te stellen en vervolgens verlaten en ontruimd te houden, zulks met machtiging aan [eiser] om bij gebreke van volledige voldoening hieraan deze verlating en ontruiming en het vervolgens verlaten en ontruimd houden zelf te bewerken met behulp van de sterke arm van de politie en justitie en op kosten van [gedaagden sub 1 en 2]
2. [gedaagden sub 1 en 2] te veroordelen om binnen twee dagen na betekening van dit vonnis, te gehengen en gedogen dat [eiser] het gehuurde exploiteert op een wijze als hem goeddunkt en te bepalen dat zulks [eiser] voorlopig wordt toegestaan
3. [gedaagden sub 1 en 2] te veroordelen in de proceskosten.
[eiser] legt aan zijn vorderingen ten grondslag dat [gedaagden sub 1 en 2] een huurachterstand hebben laten ontstaan van ruim € 45.000,- incl. btw. Bovendien hebben zij de exploitatie van het gehuurde per juni 2017 gestaakt en is de Drank- en Horecavergunning inmiddels ingetrokken, waardoor exploitatie door [gedaagden sub 1 en 2] niet meer is toegestaan. De affectieve relatie tussen [gedaagden sub 1 en 2] is, naar [eiser] meent, verbroken.
[gedaagde sub 1] heeft ter zitting gemotiveerd verweer gevoerd tegen de vorderingen van [eiser] . Kort samengevat komt het verweer erop neer dat [gedaagde sub 1] nimmer enige aanmaning of sommatie heeft ontvangen ter zake een huurachterstand. [gedaagde sub 1] heeft vele contante betalingen gedaan aan [eiser] . Daarnaast heeft zij (bar)werkzaamheden voor [eiser] uitgevoerd, in zijn café. Zij heeft hiervoor geen vergoeding ontvangen. De afspraak met [eiser] is dat een en ander in mindering zou strekken op de huur. Ook heeft [gedaagde sub 1] met [eiser] afgesproken dat de aan haar toekomende bierbonussen verrekend zouden worden met de verschuldigde huur en dat [eiser] voor de helft zou bijdragen aan de beveiligingskosten. Deze afspraken zijn evenmin nagekomen. Tenslotte heeft [gedaagde sub 1] met [eiser] afspraken gemaakt over de overname door [gedaagde sub 1] van het pand van [eiser] , waarvan het gehuurde onderdeel uitmaakt. Bij de afwikkeling daarvan zouden eventuele vorderingen over en weer worden betrokken. [eiser] heeft echter een taxatieafspraak met de makelaar eenzijdig afgezegd en het plan opgevat om de bar/dancing aan derden te verhuren of verkopen.
Voorts heeft [eiser] medio 2017 de sloten en alarmcodes van het gehuurde vervangen. Hij heeft [gedaagde sub 1] op die wijze het genot van het gehuurde ontnomen. Hij kan dus geen aanspraak maken op betaling van de huur over die periode. [gedaagde sub 1] is in overleg met de gemeente over teruggave van de ingetrokken vergunning. Op advies van haar boekhouder heeft [gedaagde sub 1] huur onbetaald gelaten, aangezien zij schade aan haar producten heeft geleden doordat er lekkages in de opslagruimte zijn.
[gedaagde sub 1] is van mening dat [eiser] geen spoedeisend belang heeft nu de gestelde huurachterstand al geruime tijd bestaat. Voorts is zij van mening dat de zaak, gelet op het gevoerde verweer, zich niet leent voor behandeling in kort geding. Mocht er wel aanleiding gevonden worden om de vorderingen toe te wijzen, dan verzoekt [gedaagde sub 1] het vonnis niet uitvoerbaar bij voorraad te verklaren.
Stellingen die partijen verder nog naar voren hebben gebracht ter toelichting van hun standpunten, zal de kantonrechter zo nodig bij de beoordeling weergeven.
Het spoedeisend belang van de vordering vloeit naar het oordeel van de kantonrechter in voldoende mate voort uit de stellingen van [eiser] . Deze houden in dat er sprake is van een substantiële huurachterstand (en dus van inkomstenderving) en van leegstand omdat het gehuurde sinds juni 2017 niet meer wordt geëxploiteerd. Onlangs is [eiser] in het bezit gekomen van een drank- en horecavergunning betrekking hebbend op de bar/dancing. Hiermee kan en wil hij de bar/dancing zelf exploiteren en verdere leegstand en huurderving voorkomen. Deze omstandigheid heeft tot een escalatie in de onderlinge verhoudingen geleid. Dit alles vormt een voldoende spoedeisend belang.
Voor toewijzing van een vordering tot ontruiming is slechts plaats indien met een grote mate van waarschijnlijkheid in een bodemprocedure de ontbinding van de huurovereenkomst zal worden uitgesproken. Bovendien moet sprake zijn van een zodanig ernstige tekortkoming dat het belang van de verhuurder om over een vrije bedrijfsruimte te beschikken moet prevaleren boven het belang van de huurder om in de ruimte te blijven.
De kantonrechter stelt voorop dat [eiser] ter zitting een briefje van [gedaagde sub 2] heeft overgelegd, waarin laatstgenoemde aan [eiser] laat weten dat hij niks met de bar/dancing in het gehuurde te maken heeft en daar ook niks mee te maken wil hebben. [gedaagde sub 1] heeft vervolgens verklaard dat zij “alleen met de bar/dancing verder is gegaan”.
Hoewel uit het verhandelde ter zitting genoegzaam volgt dat [gedaagde sub 2] de laatste jaren geen rol meer heeft gespeeld bij de exploitatie van de bar/dancing, is hij in formele zin nog altijd aan te merken als medehuurder. Hij heeft immers destijds samen met [gedaagde sub 1] de huurovereenkomst met [eiser] gesloten en gesteld noch gebleken is dat er een wijziging van de huurovereenkomst heeft plaatsgevonden op basis waarvan thans zou moeten worden aangenomen dat alleen (de eenmanszaak van) [gedaagde sub 1] als huurder heeft te gelden en [gedaagde sub 2] niet meer. Mocht de kantonrechter aanleiding zien voor toewijzing van de vorderingen, dan zal een veroordeling ook [gedaagde sub 2] - die in deze procedure niet is verschenen waarna tegen hem verstek is verleend - treffen.
[gedaagde sub 1] heeft ter onderbouwing van haar betwisting dat er sprake is van een huurbetalingsachterstand als door [eiser] gesteld, een groot aantal “betaalspecificaties” in het geding gebracht. Kortheidshalve verwijst de kantonrechter naar de producties 1 tot en met 5 van [gedaagde sub 1] . Ter zitting heeft [gedaagde sub 1] verklaard dat uit haar specificaties niet blijkt dat er in de jaren 2016 en 2017 betalingen zijn gedaan die [eiser] als “niet verricht” ten grondslag heeft gelegd aan zijn ontruimingsvordering. [gedaagde sub 1] heeft met haar specificaties (slechts) gepoogd om een genuanceerder beeld te schetsen van de periode 2014/2015, zo volgt uit haar toelichting.
De kantonrechter stelt vast dat de betalingsachterstand die [gedaagde sub 1] in 2014 en in de eerste helft van 2015 volgens [eiser] heeft laten ontstaan, is opgenomen in een overeenkomst van geldlening. Deze achterstand is niet aan de ingestelde vordering tot ontruiming ten grondslag gelegd en kan hier dus verder onbesproken blijven. De overgelegde betalingsspecificaties over de maanden juli tot en met december 2015 (productie 2 van [gedaagde sub 1] ) werpen, naar het oordeel van de kantonrechter, geen ander licht op hetgeen [eiser] heeft gesteld. Deze specificaties bevestigen juist de stelling van [eiser] dat er in die periode negentien keer geen weekhuur is betaald.
Conclusie uit het voorgaande is dat het door [eiser] in de dagvaarding geschetste beeld (dat uitkomt op een huurachterstand van ruim € 45.000,- incl btw) met de overgelegde betalingsbewijzen niet is gekanteld en veeleer is bevestigd.
Dat er vele contante betalingen zijn gedaan aan [eiser] is door [gedaagde sub 1] wel gesteld maar onvoldoende aannemelijk gemaakt. Ten aanzien van de verklaringen van haar werkneemster ( [naam werkneemster] ) en de moeder van een
De kantonrechter heeft vastgesteld dat onder de overgelegde “betaalspecificaties” zich diverse bonnen van [eiser] bevinden. Een groot deel daarvan heeft betrekking op geleverd bier en een kleiner deel heeft betrekking op betaalde huur. Op alle overgelegde bonnen staat de opmerking “voldaan”, met daarbij een handtekening als bewijs van ontvangst.
Zoals hiervoor in r.o 4.4.2 is overwogen, strekken de overgelegde bonnen niet ter onderbouwing van het verweer van [gedaagde sub 1] dat zij betalingen heeft verricht in weken die [eiser] als ‘onbetaald gebleven’ heeft aangemerkt.
Verder valt vooralsnog niet in te zien dat en waarom [gedaagde sub 1] slechts voor een deel van de contante betalingen die ze zou hebben verricht, een bewijs van betaling heeft verlangd en niet van alle beweerdelijke betalingen. Haar verklaring dat ze [eiser] al 30 jaar kent en niet alles schriftelijk vastlegt, overtuigt niet. De wekelijkse contante betalingen, waarvan gesproken wordt door [naam werkneemster] en [naam moeder DJ] , zijn voorts moeilijk te rijmen met de door [gedaagde sub 1] overgelegde bankafschriften waaruit volgt dat er ook in 2016 regelmatig huurbetaling per bank plaatsvond. Verder zijn de verklaringen slechts ten dele te verenigen met de verklaring van [gedaagde sub 1] zelf dat zij de huur vanaf juni 2017 onbetaald heeft gelaten in verband met geleden schade en haar ontnomen huurgenot.
Conclusie is dat [gedaagde sub 1] vooralsnog onvoldoende onderbouwing heeft gelegd onder haar (als bevrijdend verweer aan te merken) betoog dat zij (veel) meer contante betalingen heeft gedaan dan uit de door haar overgelegde producties volgt om dat betoog aannemelijk te achten.
De afspraken met betrekking tot verrekening van door [gedaagde sub 1] verrichte barwerkzaamheden, haar toekomende bierbonussen en een deel van de beveiligingskosten zijn door [eiser] betwist en door [gedaagde sub 1] niet onderbouwd. Ten aanzien van de bierbonussen heeft [eiser] ter zitting gesteld dat deze door de brouwer gegeven kortingen via een staffel worden verstrekt bij substantiële afname van bier. Van een dergelijke substantiële afname door [gedaagde sub 1] was geen sprake volgens [eiser] . Ten aanzien van de beveiligingskosten heeft [eiser] gesteld dat het hebben van beveiliging een verplichting was die de gemeente aan de bar/dancing had opgelegd.
Vast staat dat de gestelde afspraken niet op schrift zijn gesteld en er zijn ook overigens geen aanknopingspunten naar voren gebracht die de stellingen van [gedaagde sub 1] ondersteunen. Er is niets gesteld over de omvang van de bedragen die op de huur in mindering zouden strekken en evenmin is gesteld of gebleken dat [eiser] ooit kosten ter zake in rekening zijn gebracht. De in r.o. 4.4.5 weergegeven stellingen van [eiser] over de mate van bierafname en de voorwaarde van de gemeente ten aanzien van de beveiliging, zijn door [gedaagde sub 1] niet althans onvoldoende weersproken. Dat de beveiliging, volgens de (door [eiser] betwiste) verklaring van [gedaagde sub 1] , meer werk heeft met het café van [eiser] dan met de bar/dancing, zou reden kunnen zijn voor een kostenverdeling maar dat die is afgesproken is niet aannemelijk geworden. Ter zitting heeft [gedaagde sub 1] verklaard dat zij [eiser] al 30 jaar kent, met hem “de boel heeft opgezet” en hem heel vaak heeft geholpen. Dat er afgesproken is dat [gedaagde sub 1] voor deze hulp een vergoeding zou ontvangen, is niet gesteld laat staan aannemelijk gemaakt.
Vervolgens rijst de vraag of [gedaagde sub 1] recht had om huur in te houden of de huurbetaling op te schorten in verband met schade als gevolg van gestelde lekkages in de opslagruimte en ontnomen huurgenot door vervanging van sloten en alarmcodes.
Voor zover [gedaagde sub 1] heeft beoogd te stellen dat zij de door haar geleden schade heeft verrekend met verschuldigde huurpenningen dan wel haar betalingsverplichting om die reden heeft opgeschort, dan treft dit betoog voorshands geen doel. Nog daargelaten dat niets is gesteld over de aard en omvang van de schade, is gesteld noch gebleken dat [eiser] in gebreke is gesteld. Van een opeisbare of afdwingbare vordering is derhalve geen sprake.
Voor zover [gedaagde sub 1] heeft beoogd te stellen dat zij huurbetaling heeft opgeschort in verband verminderd huurgenot wegens lekkages in de opslagruimte stelt de kantonrechter voorop dat in artikel 7:207 BW is geregeld dat een huurder in geval van vermindering van huurgenot ten gevolge van een gebrek een daaraan evenredige vermindering van de huurprijs kan vorderen vanaf de dag waarop hij van het gebrek behoorlijk heeft kennis gegeven aan de verhuurder of waarop het gebrek reeds in voldoende mate bekend was om tot maatregelen over te gaan, tot die waarop het gebrek is verholpen. Vast staat dat [gedaagde sub 1] tot dusver geen huurprijsvermindering heeft gevorderd noch enige stappen ter voorbereiding daarvan heeft gezet, maar niet uitgesloten is dat zij dit in een bodemprocedure alsnog zal doen. Nu [eiser] de lekkages in de opslagruimte niet heeft ontkend en de opslagruimte, die mede door hem en nog een derde wordt benut, deel uitmaakt van het gehuurde, is voorshands aannemelijk dat er sprake is van een gebrek dat aanleiding kan geven tot een
Ten aanzien van het ontnomen huurgenot door vervanging van de sloten en wijziging van de alarmcodes overweegt de kantonrechter dat [eiser] heeft betwist dat hij sloten heeft vervangen en codes heeft gewijzigd. De kantonrechter vindt deze betwisting, in het licht van hetgeen [eiser] schrijft in zijn brief van 5 juli 2017, voorshands onvoldoende om aan te nemen dat de sloten en codes ongewijzigd zijn gelaten. Dat [gedaagde sub 1] als gevolg van de handelwijze van [eiser] huurgenot is ontnomen, ziet de kantonrechter vooralsnog echter niet in. In de eerste plaats staat vast dat [gedaagde sub 1] wegens gezondheidsredenen reeds in juni 2017 de bar/dancing heeft gesloten. Zij heeft voor het eerst en met moeite begin december 2017 weer een avond gedraaid. Voorts heeft [gedaagde sub 1] ter zitting verklaard dat zij niet zelf vastgesteld heeft dat de sloten en de codes zijn gewijzigd. Onder voornoemde omstandigheden kan niet worden volgehouden dat [gedaagde sub 1] huurgenot is ontnomen dat zij had willen benutten. Grond voor opschorting van huurbetaling in de tweede helft van 2017 kan [gedaagde sub 1] daarom aan het gesteld vervangen van sloten en codes naar het voorlopig oordeel van de kantonrechter niet ontlenen.
De stelling van [gedaagde sub 1] dat zij met [eiser] afspraken heeft gemaakt over overname van het pand waarvan het gehuurde deel uitmaakt, waarbij wederzijdse vorderingen zouden worden betrokken, is met niet meer onderbouwd dan met een verklaring van een makelaar waaruit blijkt dat [eiser] een taxatieafspraak heeft afgezegd. Dit acht de kantonrechter onvoldoende om te kunnen aannemen dat er over aan- en verkoop van het pand zodanig vergevorderde onderhandelingen hebben plaatsgevonden dat [gedaagde sub 1] daaraan rechten zou kunnen ontlenen. Wat er van die afspraken verder ook zij, deze kunnen [gedaagde sub 1] niet ontslaan van nakoming van haar huurverplichtingen.
[gedaagde sub 1] heeft ter ondersteuning van haar verweer naast de betalingsspecificaties en de hierboven in r.o 4.4.3 aangehaalde verklaringen, ook nog een USB-stick in het geding gebracht met daarop een aantal gesprekken. Ter zitting is - op aangeven van [gedaagde sub 1] - een tweetal geluidsfragmenten beluisterd. Deze fragmenten kunnen niet bijdragen aan onderbouwing van de stellingen van [gedaagde sub 1] omtrent huurbetaling. Voor zover de opgenomen gesprekken al te volgen zijn, valt op dat met name [gedaagde sub 1] en haar partner aan het woord zijn. De kantonrechter heeft niets gehoord dat haar aanleiding geeft om anders te overweging met betrekking tot huurachterstand dan in het voorgaande is verwoord.
Al het voorgaande brengt de kantonrechter tot de volgende conclusie.
Voorshands moet ervan worden uitgegaan dat [gedaagden sub 1 en 2] een huurachterstand hebben laten ontstaan die substantieel is. Ook als rekening wordt gehouden met een evenredige huurprijsvermindering als gevolg van lekkages in de opslagruimte (welke ruimte slechts een deel van het gehuurde uitmaakt en door meerdere personen wordt gebruikt) dan resteert er nog een aanmerkelijk bedrag aan huurachterstand. Hierbij tekent de kantonrechter aan dat [gedaagde sub 1] ter zitting heeft verklaard dat haar boekhouder de huurachterstand op dat moment becijferde op plm. € 17.000,-. Nu uit hetgeen in de r.o 4.4.1 e.v is overwogen volgt dat vooralsnog onvoldoende aannemelijk is geworden dat op dit bedrag nog substantiële bedragen in mindering strekken, gaat de kantonrechter er bij haar beoordeling vanuit dat de huurachterstand zodanig van omvang is dat het zeer waarschijnlijk is dat in een bodemprocedure de ontbinding van de huurovereenkomst zal worden uitgesproken. De (resterende) huurachterstand is naar het oordeel van de kantonrechter zo hoog dat er sprake is van een dusdanig ernstige tekortkoming dat het belang van [eiser] als verhuurder om weer te kunnen beschikken over het gehuurde zwaarder weegt dan het belang van [gedaagden sub 1 en 2] om in de ruimte te blijven. De kantonrechter heeft in dit verband mee laten wegen dat op basis van de gedingstukken en het verhandelde ter zitting voorshands moet worden aangenomen dat de huur over een groot deel van 2016 en (nagenoeg) geheel 2017 onbetaald is gelaten.
Dit betekent dat de gevorderde ontruiming zal worden toegewezen met dien verstande dat de ontruimingstermijn zal worden gesteld op veertien dagen na betekening van het vonnis. De tevens gevorderde machtiging om de ontruiming zo nodig zelf, eventueel met inroeping van de sterke arm, uit te doen voeren, wordt afgewezen. Dit gevorderde berust niet op de wet. Uit artikel 556 lid 1 Rv volgt dat eisende partij de ontruiming niet zelf ter hand mag nemen en dat gedwongen ontruiming door een deurwaarder wordt uitgevoerd. [eiser] heeft geen rechterlijke machtiging nodig om de hulp van een deurwaarder in te schakelen.
Ten aanzien van de vordering om te gedogen dat [eiser] het gehuurde zelf gaat exploiteren, overweegt de kantonrechter dat uit r.o 4.6 volgt dat [gedaagden sub 1 en 2] het gehuurde zullen moeten ontruimen op een termijn van twee weken na betekening van dit vonnis aan  [gedaagde sub 1] en haar medehuurder. Vanaf dat moment zijn [gedaagden sub 1 en 2] niet meer gehouden de huur te betalen omdat zij niet langer het genot van het gehuurde hebben. De kantonrechter volgt [eiser] in zijn stelling dat hij er belang bij heeft om verdere leegstand van het gehuurde te voorkomen en is voorshands van oordeel dat hij na de ontruimingsdatum daartoe die maatregelen moet kunnen treffen die hem geraden voorkomen. Daaronder kan ook worden begrepen het zelf exploiteren van het gehuurde. [eiser] dient zich bij dit alles te realiseren dat de beslissing die de kantonrechter in dit vonnis geeft een voorlopig karakter heeft. Mocht in een bodemprocedure toch anders worden beslist dan de kantonrechter voorziet op basis van al hetgeen naar voren is gebracht in deze procedure, dan zijn de risico’s daarvan voor rekening van [eiser] .
De kantonrechter is zich ervan bewust dat de hiervoor verwoorde beslissing verstrekkend is, maar ziet daarin – in aanmerking genomen hetgeen in r.o 4.5 is overwogen - geen aanleiding om de gevorderde uitvoerbaarheid bij voorraad te weigeren.
[gedaagden sub 1 en 2] worden in het ongelijk gesteld en zullen daarom worden veroordeeld in de proceskosten. Deze worden tot vandaag begroot op een bedrag van € 962,14 (bestaande uit griffierecht € 78,-, kosten dagvaarding € 84,14 en bijdrage in gemachtigde salaris € 800,-)
De kantonrechter,

1. veroordeelt [gedaagden sub 1 en 2] om het gehuurde, gelegen aan de [adres gehuurde] , met al degenen die en al hetgeen dat zich daarin of daarop bevinden respectievelijk bevindt, binnen veertien dagen na de betekening van dit vonnis volledig en behoorlijk te verlaten en te ontruimen en met afgifte van de sleutels in lege en behoorlijke staat ter vrije beschikking aan [eiser] te stellen en vervolgens verlaten en ontruimd te houden;
2. veroordeelt [gedaagden sub 1 en 2] om binnen veertien dagen na de betekening van dit vonnis te gedogen dat [eiser] het gehuurde, gelegen aan de [adres gehuurde] exploiteert op een wijze als hem goeddunkt en te bepalen dat dit [eiser] voorlopig wordt toegestaan;
3. veroordeelt [gedaagden sub 1 en 2] in de kosten van deze procedure, tot vandaag begroot op een bedrag van € 962,14;
4. verklaart dit vonnis uitvoerbaar bij voorraad;
5. wijst het meer of anders gevorderde af.
Dit vonnis is gewezen door de kantonrechter mr. B.C.W. Geurtsen-van Eeden en in het openbaar uitgesproken op 1 februari 2018
"
ECLI_NL_RBMNE_2018_2701.xml|False|"huurovereenkomst hospitaverhuur hoofdverblijf onzelfstandige woonruimte

Civiel rechtkantonrechter
locatie Lelystad

in de zaak met zaaknummers / rolnummers 6555699 / LC EXPL  18-1 (hoofdzaak) en 6648153 LC EXPL 18-447 (incident) van
hierna tezamen te noemen: [eiser sub 1 (hoofdzaak/incident)] c.s.,gemachtigde mr. N.W. Sprenger-Andela,
tegen

hierna ook te noemen: [gedaagde (hoofdzaak/incident)] ,procederend in persoon.
Het verloop van de procedure blijkt uit:
de dagvaarding van 27 december 2017
de conclusie van antwoord
de conclusie van repliek
de conclusie van eis in het incident
de conclusie van antwoord in het incident
de conclusie van dupliek
Ten slotte is vonnis bepaald.
[eiser sub 1 (hoofdzaak/incident)] c.s. en [gedaagde (hoofdzaak/incident)] hebben een huurovereenkomst gesloten voor woonruimte gelegen te [woonplaats] aan het adres [adres] (hierna ook te noemen: het gehuurde).
De huurovereenkomst is ingegaan op 1 mei 2017 en de overeengekomen huurprijs bedraagt € 390,00 per maand, exclusief € 60,00 energiekosten.
[eiser sub 1 (hoofdzaak/incident)] c.s. heeft op 22 september 2017 een aangetekende brief gestuurd aan [gedaagde (hoofdzaak/incident)] waarin de huurovereenkomst werd opgezegd tegen 31 december 2017.
Bij brief van 30 september 2017 heeft [gedaagde (hoofdzaak/incident)] aan [eiser sub 1 (hoofdzaak/incident)] c.s. laten weten dat zij niet instemt met de opzegging van de huurovereenkomst.
De gemachtigde van [eiser sub 1 (hoofdzaak/incident)] c.s. heeft bij brief van 23 oktober 2017, onder meer, het volgende aan [gedaagde (hoofdzaak/incident)] geschreven:


[gedaagde (hoofdzaak/incident)] heeft het gehuurde niet voor of op 31 december 2017 verlaten.
[eiser sub 1 (hoofdzaak/incident)] c.s. vordert  samengevat - bij vonnis, voor zoveel mogelijk uitvoerbaar bij voorraad:
te verklaren voor recht dat de huurovereenkomst tussen partijen per 31 december 2017 door rechtsgeldige opzegging door [eiser sub 1 (hoofdzaak/incident)] c.s. is geëindigd;
[gedaagde (hoofdzaak/incident)] te veroordelen om het gehuurde binnen zeven dagen na de betekening van dit vonnis te ontruimen en te verlaten en om de sleutels ter vrije beschikking aan [eiser sub 1 (hoofdzaak/incident)] c.s. te stellen, op straffe van een dwangsom en met machtiging van [eiser sub 1 (hoofdzaak/incident)] c.s. om, indien [gedaagde (hoofdzaak/incident)] in gebreke blijft aan deze veroordeling te voldoen, de ontruiming zelf op kosten van [gedaagde (hoofdzaak/incident)] te doen bewerkstelligen;
[gedaagde (hoofdzaak/incident)] te veroordelen om aan [eiser sub 1 (hoofdzaak/incident)] c.s. te betalen:
 € 390,00 per maand voor iedere maand dat [gedaagde (hoofdzaak/incident)] na 31 december 2017 in het gehuurde is gebleven;
 € 58,50 aan buitengerechtelijke incassokosten, te vermeerderen met de wettelijke rente;
4. [gedaagde (hoofdzaak/incident)] te veroordelen in de proceskosten.
[gedaagde (hoofdzaak/incident)] voert verweer.
Op de stellingen van partijen wordt hierna, voor zover van belang, nader ingegaan.

[eiser sub 1 (hoofdzaak/incident)] c.s. vordert in het incident dat [gedaagde (hoofdzaak/incident)] bij wijze van voorlopige voorziening wordt veroordeeld om binnen vijf dagen na betekening van het in het incident te wijzen vonnis, zulks op straffe van een dwangsom van € 500,00 voor iedere dag of gedeelte van een dag dat [gedaagde (hoofdzaak/incident)] na betekening van het in dit incident te wijzen vonnis in gebreke blijft aan het vorenstaande te voldoen, met veroordeling van [gedaagde (hoofdzaak/incident)] in de kosten van het incident.
[gedaagde (hoofdzaak/incident)] voert verweer.
Op de stellingen van partijen wordt hierna, voor zover van belang, nader ingegaan.
Aan zijn vorderingen heeft [eiser sub 1 (hoofdzaak/incident)] c.s. - zakelijk weergegeven - ten grondslag gelegd dat tussen partijen een huurovereenkomst is gesloten waarop de bepalingen van de zogenaamde hospitaverhuur van toepassing zijn. [gedaagde (hoofdzaak/incident)] huurt geen zelfstandige woonruimte. Het gehuurde bevindt zich in de woning waarin [eiser sub 1 (hoofdzaak/incident)] c.s. zelf zijn hoofdverblijf heeft. [gedaagde (hoofdzaak/incident)] kan het gehuurde slechts bereiken via privéruimte (de gang, trap en overloop) van [eiser sub 1 (hoofdzaak/incident)] c.s.. Dit is geen gemeenschappelijke ruimte, zoals bij een galerij of een trappenhuis van een flatgebouw. Bovendien heeft de door [gedaagde (hoofdzaak/incident)] gehuurde woonruimte geen eigen huisnummer en deelt zij voorzieningen als de brievenbus, internet en televisieaansluiting. In artikel 7:232 lid 3 BW is bepaald dat een aantal in de wet geregelde bepalingen die de huurder beschermen niet van toepassing zijn gedurende de eerste negen maanden na het ingaan van de huurovereenkomst. [eiser sub 1 (hoofdzaak/incident)] c.s. heeft met de brief van 22 september 2017 de huurovereenkomst opgezegd tegen 31 december 2017. Aangezien [gedaagde (hoofdzaak/incident)] heeft aangegeven dat zij niet van plan is om het gehuurde te verlaten, is [eiser sub 1 (hoofdzaak/incident)] c.s. genoodzaakt om thans de ontruiming van het gehuurde te vorderen, naast de overige vorderingen in deze procedure.
[gedaagde (hoofdzaak/incident)] heeft de vorderingen van [eiser sub 1 (hoofdzaak/incident)] c.s. betwist en heeft - samengevat - aangevoerd dat het juist is dat partijen de huurovereenkomst zijn aangegaan, die bij dagvaarding als productie is ingebracht, maar dat het volgens haar reguliere particuliere verhuur betreft waarop rechtsbescherming van toepassing is. In de huurovereenkomst is immers nergens vermeld dat het om hospitaverhuur zou gaan. Pas op 23 oktober 2017 heeft de gemachtigde van [eiser sub 1 (hoofdzaak/incident)] c.s. gemeld dat het hospitaverhuur zou betreffen. Als [gedaagde (hoofdzaak/incident)] had geweten dat het hospitaverhuur betrof, had ze niet gekozen voor Lelystad. Volgens [gedaagde (hoofdzaak/incident)] komt haar huurbescherming toe en wordt de opzegging van de huur beheerst door hetgeen is bepaald in artikel 7:272 BW, zo begrijpt de kantonrechter. [gedaagde (hoofdzaak/incident)] heeft om deze redenen niet ingestemd met de beëindiging van de huurovereenkomst en heeft het gehuurde niet ontruimd. Zij heeft daarom geconcludeerd tot afwijzing van de vorderingen van [eiser sub 1 (hoofdzaak/incident)] c.s., met een veroordeling van [eiser sub 1 (hoofdzaak/incident)] c.s. in de kosten van de procedure.
De kern van het geschil betreft de vraag of de huurovereenkomst zich laat kwalificeren als hospitaverhuur, zoals is geregeld in artikel 7:232 lid 3 Burgerlijk Wetboek (BW). Dit is door [eiser sub 1 (hoofdzaak/incident)] c.s. gesteld en het is door [gedaagde (hoofdzaak/incident)] gemotiveerd weersproken. De kantonrechter overweegt als volgt.
In artikel 7:232 lid 3 BW is bepaald dat de in dat artikellid genoemde wetsartikelen (die onder andere op de bescherming van de positie van de huurder zien) gedurende de eerste negen maanden na het ingaan van de overeenkomst (dit wordt ook wel de proefperiode genoemd) niet van toepassing zijn op huur van woonruimte die niet een zelfstandige woonruimte vormt en deel uitmaakt van een woning waarin de verhuurder zijn hoofdverblijf heeft en waarin niet eerder aan dezelfde huurder deze of andere woonruimte is verhuurd geweest. (…). Indien aan deze voorwaarden is voldaan, dan kan de verhuurder binnen de gestelde periode de huurovereenkomst opzeggen zonder vermelding van gronden en zonder dat er een rechterlijke toets plaatsvindt, tenzij er sprake is van bijzondere gevallen van misbruik.
Het verweer van [gedaagde (hoofdzaak/incident)] ziet er hoofdzakelijk op dat volgens haar geen hospitaverhuur tussen partijen is overeengekomen, althans dat dit haar niet kenbaar is gemaakt, nu dit niet met zoveel woorden in de huurovereenkomst zelf is opgenomen en dit haar ook niet is meegedeeld. Volgens haar is de inhoud van de huurovereenkomst leidend voor wat tussen partijen is overeengekomen.
Aan [gedaagde (hoofdzaak/incident)] kan worden toegegeven dat de huurovereenkomst niet uitblinkt in duidelijkheid. [gedaagde (hoofdzaak/incident)] heeft ook aangevoerd dat er door [eiser sub 1 (hoofdzaak/incident)] c.s. het een en ander op de overeenkomst is bijgeschreven, maar dat niet duidelijk wordt wat daarmee wordt beoogt. Voor zover het bezwaar van [gedaagde (hoofdzaak/incident)] ziet op de vermelding van de opzegtermijn van vier weken, merkt de kantonrechter op dat de huurovereenkomst is opgezegd met inachtneming van een opzegtermijn van drie maanden, zodat dit niet relevant lijkt. In tegenstelling tot hetgeen [gedaagde (hoofdzaak/incident)] stelt, dient ter beantwoording van de vraag of het gehuurde wel of geen zelfstandige woonruimte is te worden gekeken naar de feitelijke situatie van het gehuurde. Artikel 7:234 BW bepaalt immers dat onder zelfstandige woning wordt verstaan de woning welke een eigen toegang heeft en welke de bewoner kan bewonen zonder daarbij afhankelijk te zijn van wezenlijke voorzieningen buiten de woning.
Uit de stellingen van partijen maakt de kantonrechter op dat [gedaagde (hoofdzaak/incident)] in ieder geval twee kamers huurt op de bovenverdieping van het huis van [eiser sub 1 (hoofdzaak/incident)] c.s. en dat zij gebruik maakt van de badkamer op diezelfde verdieping. De andere kamers op de bovenverdieping zijn privévertrekken van [eiser sub 1 (hoofdzaak/incident)] c.s.. Verder maken zowel [eiser sub 1 (hoofdzaak/incident)] c.s. als [gedaagde (hoofdzaak/incident)] gebruik van dezelfde voordeur (er is slechts één huisnummer). Via de hal beneden, de trap en de overloop op de bovenverdieping, bereikt [gedaagde (hoofdzaak/incident)] het gehuurde. Nu het gehuurde geen eigen toegang heeft en het gehuurde slechts kan worden bereikt via ruimten die [gedaagde (hoofdzaak/incident)] niet huurt, die ook gebruikt worden door [eiser sub 1 (hoofdzaak/incident)] c.s. en die geen gemeenschappelijke ruimten zijn, wordt geoordeeld dat het gehuurde geen zelfstandige woonruimte betreft.
Vaststaat verder dat [eiser sub 1 (hoofdzaak/incident)] c.s. zelf zijn hoofdverblijf in de woning aan de [adres] te [woonplaats] heeft en niet gesteld en ook niet gebleken is dat [gedaagde (hoofdzaak/incident)] eerder van [eiser sub 1 (hoofdzaak/incident)] c.s. deze of andere woonruimte heeft gehuurd.
De kantonrechter komt derhalve tot de conclusie dat aan de voorwaarden die zijn genoemd is artikel 7:232 lid 3 BW is voldaan. Er is daarbij niet gebleken dat [eiser sub 1 (hoofdzaak/incident)] c.s. misbruik heeft gemaakt van de situatie. Aldus heeft [eiser sub 1 (hoofdzaak/incident)] c.s. de huurovereenkomst met [gedaagde (hoofdzaak/incident)] rechtsgeldig kunnen opzeggen en is deze geëindigd per 31 december 2017. De door [eiser sub 1 (hoofdzaak/incident)] c.s. gevorderde verklaring voor recht zal derhalve worden gegeven. Al hetgeen partijen verder hebben aangevoerd over hun persoonlijke omstandigheden, en wat er tussen hen al dan niet is voorgevallen, kan niet tot een ander oordeel leiden en behoeft derhalve niet te worden besproken.
Het voorgaande impliceert tevens dat [gedaagde (hoofdzaak/incident)] thans zonder recht of titel in het gehuurde verblijft. De gevorderde ontruiming zal daarom tevens worden toegewezen met inachtneming van de hierna vermelde termijn.
Gelet op het feit dat [eiser sub 1 (hoofdzaak/incident)] c.s. met de toewijzing van de veroordeling tot ontruiming reeds een titel heeft om zelf, via de weg van de reële executie, tot gedwongen ontruiming over te gaan, dient hij te onderbouwen op grond waarvan een extra prikkel om tot ontruiming over te gaan in de vorm van een op te leggen dwangsom nodig is. Nu een dergelijke onderbouwing ontbreekt, wordt de vordering tot het opleggen van een dwangsom bij gebrek aan belang afgewezen.
Verder wordt de gevorderde machtiging van [eiser sub 1 (hoofdzaak/incident)] c.s. zelf om, zo [gedaagde (hoofdzaak/incident)] daarmee in gebreke mocht blijven, de ontruiming zelf te doen bewerkstelligen op kosten van [gedaagde (hoofdzaak/incident)] afgewezen. De gedwongen ontruiming behoort tot het expliciete terrein van de deurwaarder op grond van artikel 556 lid 1 Wetboek van Burgerlijke Rechtsvordering (Rv). Ook het afwentelen van de kosten voor de (eventuele) ontruiming van het gehuurde op [gedaagde (hoofdzaak/incident)] zal worden afgewezen. Ingevolge artikel 237 lid 3 Rv wordt het bedrag van de kosten waarin de verliezende partij wordt veroordeeld bij het vonnis vastgesteld, voor zover die kosten vóór de uitspraak zijn gemaakt. Daarvan is bij ontruimingskosten geen sprake; dit zijn immers kosten die ná het ontruimingsvonnis (mogelijk) worden gemaakt. Ten tijde van het ontruimingsvonnis staat immers nog niet vast of deze kosten zullen worden gemaakt en zo ja, in welke omvang. [eiser sub 1 (hoofdzaak/incident)] c.s. zal derhalve een afzonderlijke executoriale titel moeten verwerven voor het verhaal van de executiekosten, bestaande uit een veroordeling tot betaling van die kosten.
[eiser sub 1 (hoofdzaak/incident)] c.s. heeft tevens de betaling van een bedrag van € 390,00 per maand gevorderd, voor iedere maand of deel daarvan dat [gedaagde (hoofdzaak/incident)] na 31 december 2017 in het gehuurde is gebleven. [eiser sub 1 (hoofdzaak/incident)] c.s. heeft echter niet gesteld dat [gedaagde (hoofdzaak/incident)] op enig moment tijdens de procedure is gestopt met betalen. Nu gesteld noch gebleken is dat [gedaagde (hoofdzaak/incident)] het gehuurde inmiddels heeft ontruimd, is dit deel van de vordering toewijsbaar, met dien verstande dat van 1 januari 2018 tot heden door [gedaagde (hoofdzaak/incident)] gedane betalingen op het verschuldigde in mindering dienen te worden gebracht.
[eiser sub 1 (hoofdzaak/incident)] c.s. maakt aanspraak op de vergoeding van buitengerechtelijke incassokosten. De gevorderde vergoeding komt echter niet voor toewijzing in aanmerking, nu de vordering waartoe [eiser sub 1 (hoofdzaak/incident)] c.s. [gedaagde (hoofdzaak/incident)] heeft gesommeerd niet valt onder het bereik van hetgeen is bepaald in artikel 6:96 BW.
[gedaagde (hoofdzaak/incident)] zal als de in het ongelijk gestelde partij, in de kosten van de procedure aan de zijde van [eiser sub 1 (hoofdzaak/incident)] c.s. worden veroordeeld. Tot op heden worden de kosten aan de zijde van [eiser sub 1 (hoofdzaak/incident)] c.s. begroot op:
- explootkosten 		€ 101,05
- griffierecht   		€   79,00
- salaris gemachtigde
Totaal			€ 480,05

Nu in de hoofdzaak reeds een (eind)uitspraak wordt gedaan, heeft [eiser sub 1 (hoofdzaak/incident)] c.s. geen belang bij de vordering in het incident en behoeft deze geen verdere bespreking, nog daargelaten de onbegrijpelijkheid van het gevorderde. De vordering zal worden afgewezen.
[eiser sub 1 (hoofdzaak/incident)] c.s. zal worden veroordeeld in de kosten van [gedaagde (hoofdzaak/incident)] in het incident. Deze zullen echter worden gesteld op nihil, nu [gedaagde (hoofdzaak/incident)] zich niet heeft laten bijstaan door een professionele gemachtigde.
De kantonrechter:

verklaart voor recht dat de tussen partijen bestaande huurovereenkomst met betrekking tot het gehuurde, gelegen aan de [adres] te [woonplaats] met ingang van 31 december 2017 is geëindigd;
veroordeelt [gedaagde (hoofdzaak/incident)] om het gehuurde, gelegen aan de [adres] te [woonplaats] , met alle daarin harentwege aanwezige personen en goederen binnen vier weken na de betekening van dit vonnis te ontruimen en te verlaten en de sleutels ter vrije beschikking aan [eiser sub 1 (hoofdzaak/incident)] c.s. te stellen;
veroordeelt [gedaagde (hoofdzaak/incident)] om aan [eiser sub 1 (hoofdzaak/incident)] c.s. te betalen een bedrag van
€ 390,00 per maand dat [gedaagde (hoofdzaak/incident)] na 31 december 2017 in het gehuurde verblijft tot de dag van ontruiming, waarop in mindering strekt iedere betaling die [gedaagde (hoofdzaak/incident)] na 31 december 2017 aan [eiser sub 1 (hoofdzaak/incident)] ter zake van huur en/of gebruiksvergoeding reeds heeft gedaan;
veroordeelt [gedaagde (hoofdzaak/incident)] in de kosten van deze procedure tot op heden aan de zijde van [eiser sub 1 (hoofdzaak/incident)] c.s. begroot op € 480,05, waaronder € 300,00 voor salaris gemachtigde;
verklaart de veroordelingen onder 5.2, 5.3 en 5.4 van dit vonnis uitvoerbaar bij voorraad;
wijst het meer of anders gevorderde af;

wijst de vorderingen van [eiser sub 1 (hoofdzaak/incident)] c.s. af;
veroordeelt [eiser sub 1 (hoofdzaak/incident)] c.s. in de kosten van de procedure in het incident, tot op heden aan de zijde van [gedaagde (hoofdzaak/incident)] begroot op nihil.
Dit vonnis is gewezen door mr. B.C. van Haren en in het openbaar uitgesproken op 11 april 2018.
"
ECLI_NL_RBMNE_2016_3332.xml|False|"Afwijzing vordering ex artikel 843a van huurster tot inzage en afschrift van het overlastdossier dat de verhuurster heeft opgemaakt. Geen rechtmatig belang.
Civiel recht
kantonrechter
locatie Utrecht
zaaknummer: 4886555 UV EXPL  16-64 MS/1270

inzake

wonende te [woonplaats] ,
verder ook te noemen [eiseres] ,
eisende partij,
gemachtigde: mr. E.R. Jonkman,
tegen:
de stichting

gevestigd en kantoorhoudende te Utrecht,
verder ook te noemen Bo-Ex,
gedaagde partij,
gemachtigde: mr. P.J. Gijsbertsen.
Het verloop van de procedure blijkt uit:
de dagvaarding;
de mondelinge behandeling van 5 april 2016;
de pleitnota van [eiseres] ;
de pleitnota van Bo-Ex;
de aanhouding ten behoeve van een onderzoek naar de mogelijkheden voor een woonoplossing voor [eiseres] .
Ten slotte is vonnis bepaald.
[eiseres] huurt van Bo-Ex woonruimte aan de [adres] te [woonplaats] .
De gemachtigde van [eiseres] heeft Bo-Ex bij brief van 18 december 2015 het volgende verzoek gedaan:
“Tot mij heeft zich gewend mevrouw [eiseres] (…) met het verzoek haar belangen te behartigen.
Van haar begreep ik dat er veel problemen zijn met de heer [E] . U heeft daar ook een dossier van aangemaakt, zie bovenstaand kenmerk van u. Bij deze vraag ik u mij een kopie van dat dossier toe te zenden.”
Mevrouw [A] (hierna: [A] ), woonconsulent bij Bo-Ex, heeft de gemachtigde van [eiseres] bij ongedateerde brief die door de gemachtigde is ontvangen op 7 januari 2016, meegedeeld dat zij hem het dossier niet kan geven in verband met de privacy van de andere bewoners.
De gemachtigde van [eiseres] heeft bij brief van 7 januari 2016 nogmaals aangedrongen om toezending van het dossier en heeft daarbij onder meer een beroep gedaan op artikel 843a van het Wetboek van Burgerlijke Rechtsvordering (Rv).
[A] heeft [eiseres] op 11 januari 2016 ( [eiseres] verwijst ten onrechte naar een e-mail van 6 januari 2016) een e-mail gestuurd waarin zij [eiseres] onder meer het volgende meedeelt:
“Geachte mevrouw [eiseres] ,
Hierbij doe ik u verslag van de bespreking van 06-01-2016 op ons kantoor. Bij dit gesprek waren naast ondergetekende ook de heer [B] en de heer [C] van politie en mevrouw [D] van U Centraal aanwezig.
De aanleiding van dit gesprek waren de onrusten in het portiek welke al langere tijd spelen. Onze indruk naar aanleiding van diverse gesprekken met diverse buurtbewoners is dat uzelf een grote negatieve rol speelt in de onrusten en het aanhouden van de onrust in het portiek. U verdraait verhalen en vertelt zaken die niet waar zijn. U vertelt ook onwaarheden over politiemensen, u bent hier tijdens het gesprek ook op aangesproken door politie.
Wij hebben u in het gesprek medegedeeld dat wij bezig zijn met dossieropbouw welke Bo-ex mogelijk zal gebruiken in een juridische procedure wanneer de overlast door u blijft houden. Ook hebben we aangegeven dat mevrouw [D] een melding bij SAVE zal doen op basis van onze gedeelde zorgen om het welzijn van uw kinderen door de gehele situatie.
Wij hebben u dringend verzocht/gesommeerd de overlast te stoppen, niet met buren of andere omwonenden de zaken/problemen in het portiek te bespreken. Geen aanleiding te geven tot actie/reactie van andere buurtbewoners, geen insinuaties te doen en vooral niet zo bezig te zijn/blijven met het wel en wee van de familie [familie] van nummer [nummer] .
Laat strafrechtelijk zaken over aan politie/justitie, ga niet zelf “rechercheren”! Richt u op uw eigen gezin.
(…)”.
De gemachtigde van [eiseres] heeft naar aanleiding van deze e-mail zijn verzoek om toezending van het dossier bij brief van 19 januari 2016 nogmaals herhaald.
[A] heeft de gemachtigde van [eiseres] bij brief van 19 januari 2016 meegedeeld dat [eiseres] toegang heeft tot haar gehele dossier via “Mijn Bo-Ex”.
[eiseres] vordert bij vonnis, voor zoveel mogelijk uitvoerbaar bij voorraad:
1. Bo-Ex te veroordelen om binnen 8 dagen na betekening van dit vonnis afschriften van de navolgende bescheiden te overleggen:
- kopieën van het gehele dossier van [eiseres] bij Bo-Ex welke betrekking heeft op de relatie tussen [eiseres] en buren enerzijds en op de relatie tussen Bo-Ex en [eiseres] als gevolg hiervan anderzijds;
2. voor zover Bo-Ex bij de naleving van het onder 1 gevorderde in gebreke blijft, Bo-Ex te veroordelen tot betaling van € 5.000,-- per dag, zulks gemaximeerd tot € 100.000,--;
3. Bo-Ex te veroordelen in de kosten van deze procedure en de nakosten, vermeerderd met wettelijke rente;
4. een zodanig bedrag aan kosten te bepalen als de rechtbank in goede justitie juist acht voor het door Bo-Ex verschaffen van de onder 1 gevorderde bescheiden.
Bo-Ex voert verweer. Op de stellingen van partijen wordt hierna, voor zover van belang, nader ingegaan.
Bo-Ex stelt zich op het standpunt dat de kantonrechter niet op grond van artikel 93 lid c juncto artikel 254 lid 4  (de kantonrechter leest: lid 5) Rv bevoegd is om van deze zaak kennis te nemen, omdat de hoofdzaak in deze procedure niet de huurovereenkomst tussen partijen betreft, maar het verzoek van [eiseres] tot afgifte van bescheiden ex artikel 843a Rv. De kantonrechter overweegt dat de vordering van [eiseres] nauw verbonden is met de tussen partijen bestaande huurovereenkomst, nu deze vordering ziet op afgifte van het dossier dat Bo-Ex, in haar hoedanigheid van verhuurster, van [eiseres] , in haar hoedanigheid van huurster, heeft opgebouwd. Een eventuele bodemprocedure zal, gelet op de aankondiging door Bo-ex in haar e-mail van 11 januari 2016, bestaan uit de vordering tot ontbinding van de huurovereenkomst. Gelet hierop dient deze zaak op grond van artikel 93 lid c juncto artikel 254 lid 5 Rv door de kantonrechter te worden behandeld.

Bo-Ex betwist dat [eiseres] een spoedeisend belang heef bij haar vorderingen. [eiseres] stelt ter onderbouwing van haar spoedeisend belang dat zij onder hoogspanning staat, omdat zij gelet op de e-mail van 11 januari 2016 voor de beëindiging van haar huurovereenkomst vreest, zij zeer ontdaan is door het feit dat alleen zij wordt aangesproken op de overlast en Bo-Ex met betrekking tot haar kinderen een melding heeft gedaan bij SAVE. De kantonrechter is van oordeel dat [eiseres] hierbij haar spoedeisend belang bij haar vorderingen voldoende aannemelijk heeft gemaakt.

[eiseres] baseert haar vordering tot inzage en afschrift van het dossier dat Bo-Ex heeft opgemaakt over de overlast die zij zou hebben veroorzaakt op artikel 843a Rv. Tussen partijen is niet in geschil dat [eiseres] thans niet over dit dossier beschikt en dat dit niet via “Mijn Bo-Ex” kan worden ingezien.
De kantonrechter stelt voorop dat aan de toewijsbaarheid van een vordering op grond van artikel 843a Rv drie cumulatieve voorwaarden zijn verbonden: (1) de eiser dient een rechtmatig belang te hebben, en het moet gaan om (2) bepaalde bescheiden (3) aangaande een rechtsbetrekking waarin eiser of zijn rechtsvoorgangers partij zijn.
Bij de beoordeling of sprake is van een rechtmatig belang, is vereist dat een partij een direct en concreet belang heeft bij inzage of afschrift van de gevorderde bescheiden. De enkele interesse in een stuk is voor een geslaagd beroep op artikel 843a Rv niet genoeg.
[eiseres] voert ter onderbouwing van haar stelling dat zij een rechtmatig belang heeft bij inzage en afschrift van het dossier aan, dat zij door Bo-Ex in haar hoedanigheid als huurster wordt aangesproken op vermeende onrust en blijkens de e-mail van Bo-Ex van 11 januari 2016 moet vrezen voor het voortbestaan van haar huurovereenkomst. [eiseres] wenst te vernemen wie wat tegen Bo-Ex zou hebben gezegd over welke onrust die zij zou hebben veroorzaakt. Zij heeft het recht te weten waar de uitlatingen in deze e-mail op zijn gebaseerd, ook om haar verhaal volledig en zorgvuldig te kunnen doen zonder afhankelijk te zijn van de inkleuring door Bo-Ex van de bescheiden dan wel zonder dat Bo-Ex daarin keuzes maakt die niet controleerbaar en verifieerbaar zijn zonder kennisname van die gegevens. Aangezien Bo-Ex inzage in het dossier geweigerd heeft omwille van de privacy van anderen, wekt Bo-Ex de indruk dat er geen belangenafweging heeft plaatsgevonden en dat zij alleen [eiseres] als vermeende onruststoker ziet. [eiseres] stelt dat zij het dossier nodig heeft voor het bepalen van haar rechtspositie en dat zij een onredelijk nadeel lijdt door het niet kunnen beschikken over de vermeende bewijsstukken van het vermeende onruststoken. Door deze stukken niet aan haar af te geven, is sprake van schending van de beginselen van hoor en wederhoor en equality of arms.
Bo-Ex betwist dat [eiseres] een rechtmatig belang heeft bij inzage en afschrift van het dossier te verkrijgen. Zij stelt zich op het standpunt dat op haar als verhuurster de verplichting rust om actief een beleid te voeren op het tegengaan van overlast. Zij heeft in dit kader op haar website een formulier ter beschikking gesteld voor - onder meer - het melden van overlast. De informatie die zij op deze wijze verzamelt betreft zeer gevoelige informatie omdat de personen die overlast ondervinden vaak direct in de omgeving van de overlast veroorzakende huurder woonachtig zijn, zoals ook in dit geval. Bo-Ex verwerkt en bewaart de informatie die zij ontvangt zorgvuldig en in overeenstemming met de Wet Bescherming Persoonsgegevens (Wbp). Het is Bo-Ex, ook op grond van deze wet, niet toegestaan om informatie van de huurders die hebben geklaagd aan derden te verstrekken, omdat daarmee de bescherming van hun persoonlijke levenssfeer in het gedrang zou komen. Bo-Ex vreest dat, zodra [eiseres] weet wie wat over haar gezegd heeft, de zaak zal escaleren omdat [eiseres] mogelijk verhaal zou kunnen gaan halen bij de betrokkenen. Dit is in strijd met de rol die Bo-Ex als verhuurster heeft met betrekking tot het verbeteren van de leefbaarheid en met haar civielrechtelijke verplichting tot het tegengaan van overlast door overlast veroorzakende huurders. De Wbp beoogt ook te voorkomen dat gevoelige informatie die op grond van deze wet is verzameld en met het oog op een rechtens te respecteren belang/doel is verwerkt, wordt gebruikt voor een heel ander doel, namelijk het halen van verhaal. Uit de wens van [eiseres] om te weten wie er wat over haar heeft gezegd met betrekking tot welke overlast, vloeit daarom geen rechtmatig belang voort bij het verstreken van het gehele overlastdossier aan [eiseres] . Dit rechtmatig belang vloeit ook niet voort uit de angst van [eiseres] voor het voortbestaan van haar huurovereenkomst, aangezien Bo-Ex geen actie heeft ondernomen om de huurovereenkomst te beëindigen. Wanneer zich geen (nieuwe) overlast veroorzakende gedragingen meer voordoen, dan hoeft [eiseres] niet te vrezen voor het voortbestaan van de huurrelatie. Bo-Ex stelt dat zij [eiseres] met de bespreking van 6 januari 2016 voldoende heeft geïnformeerd over de door haar verzamelde informatie met betrekking tot [eiseres] en de door haar veroorzaakte overlast.
De kantonrechter overweegt dat het begrijpelijk is dat [eiseres] , toen zij in 2015 vernam dat er over de problemen van haar met de heer [E] door Bo-Ex een dossier was aangemaakt, graag wilde weten wat er over haar in dit dossier stond. Dit moet voor haar nog sterker hebben gegolden na de ontvangst van de confronterende e-mail van Bo-Ex van 11 januari 2016. In deze e-mail wordt gesteld dat bij Bo-Ex naar aanleiding van diverse gesprekken met diverse buurtbewoners de indruk is ontstaan dat [eiseres] een grote negatieve rol speelt in de onrusten en het aanhouden van de onrust in het portiek, dat zij verhalen verdraait en zaken vertelt die niet waar zijn, en ook onwaarheden vertelt over politiemensen. De kantonrechter merkt over deze e-mail op dat de beschuldigingen die hierin staan stellig en zonder voorbehoud zijn geuit, maar dat zij niet nader zijn onderbouwd. Uit deze e-mail blijkt ook niet op welke wijze Bo-Ex de zienswijze van [eiseres] heeft meegewogen. Mogelijk heeft Bo-Ex in de bespreking van 6 januari 2016 wel een nadere toelichting aan [eiseres] gegeven, maar het had uit oogpunt van zorgvuldigheid in de rede gelegen om dit ook in de e-mail te doen, temeer nu in deze e-mail tevens vermeld wordt dat Bo-Ex bezig is met dossieropbouw die zij mogelijk zal gebruiken in een juridische procedure wanneer de overlast door [eiseres] blijft aanhouden en dat namens U Centraal met betrekking tot de kinderen een melding bij SAVE zal worden gedaan.
[eiseres] heeft gesteld dat zij haar naam wil zuiveren en dat zij graag wil weten wie wat tegen Bo-Ex heeft gezegd over welke onrust die zij zou hebben veroorzaakt. Dit kan op zichzelf in de gegeven omstandigheden echter niet als een voldoende rechtmatig belang bij inzage of afschrift van het dossier worden aangemerkt. Evenmin kan worden gesteld dat [eiseres] het dossier nodig heeft voor het bepalen van haar rechtspositie in een door Bo-Ex aan te spannen procedure tot ontbinding van de huurovereenkomst, nu er nog geen concrete aanwijzingen zijn dat Bo-Ex een dergelijke procedure binnen afzienbare tijd zal opstarten. Bo-ex heeft zelfs verklaard dat [eiseres] niet hoeft te vrezen voor het voortbestaan van de huurrelatie wanneer zich geen (nieuwe) overlast veroorzakende gedragingen meer voordoen. Zolang er geen concrete aanwijzingen zijn dat Bo-Ex daadwerkelijk een procedure aanhangig zal maken om tot ontbinding van de huurovereenkomst te komen, ligt het in de rede om aan Bo-Ex als woningbouwvereniging een bepaalde mate van vertrouwelijkheid toe te staan met betrekking tot klachten van overlast die zij van andere huurders heeft ontvangen. Wanneer degene over wie wordt geklaagd te allen tijde en direct volledige inzage zou moeten krijgen in deze klachten, bestaat het risico dat de situatie hierdoor juist escaleert.
Een direct en volledig inzagerecht zou naar het oordeel van de kantonrechter voor de andere huurders al snel een (te) hoge drempel kunnen opwerpen om bij Bo-Ex over overlast te klagen en Bo-Ex zou hierdoor worden gehinderd in haar taak om adequaat te reageren op meldingen van overlast door huurders onderling. Mocht Bo-Ex in de toekomst daadwerkelijk overgaan tot het indienen van een vordering tot ontbinding van de huurovereenkomst tegen [eiseres] , dan heeft Bo-ex de bewijslast van de door [eiseres] veroorzaakte overlast, en zal zij in die procedure haar vordering deugdelijk dienen te onderbouwen. In het voorkomende geval kan [eiseres] in die procedure opnieuw op grond van artikel 843a Rv inzage of afschrift van het dossier kunnen vorderen, waarop de ontbindingsrechter dan zal beslissen
Gezien het voorgaande zal de vordering van [eiseres] wegens het ontbreken van een rechtmatig belang worden afgewezen.
[eiseres] zal als de in het ongelijk gestelde partij in de proceskosten worden veroordeeld. De kosten aan de zijde van Bo-Ex worden begroot op € 600,-- voor salaris gemachtigde.
De kantonrechter:
wijst de vordering af;
veroordeelt [eiseres] tot betaling van de proceskosten aan de zijde van Bo-Ex, tot de uitspraak van dit vonnis begroot op € 600,-- aan salaris gemachtigde;
verklaart de proceskostenveroordeling uitvoerbaar bij voorraad.
Dit vonnis is gewezen door mr. P. Krepel, kantonrechter, en is in aanwezigheid van de griffier in het openbaar uitgesproken op 17 juni 2016.
"
ECLI_NL_RBROT_2017_7889.xml|False|"Huurrecht;verstek; ambtshalve toetsing combinatieboetebeding bij ongeoorloogde onderverhuur.

zaaknummer: 5874465 \ CV EXPL  17-11989
uitspraak: 20 oktober 2017

in de zaak van
de vereniging

gevestigd te Rotterdam,
eiseres bij exploot van dagvaarding van 30 maart 2017,
gemachtigde: mr. M.A. van Kleef te ‘s-Gravenhage,
tegen

wonende te [plaatsnaam] ,
gedaagde,
die niet heeft gereageerd.
Eiseres heeft gevorderd bij vonnis, uitvoerbaar bij voorraad:
de huurovereenkomsten tussen partijen met betrekking tot de woonruimte aan het [straat- en plaatsnaam]  respectievelijk de parkeerplaats aan [straat- en plaatsnaam] te ontbinden en gedaagde te veroordelen tot ontruiming van de gehuurde woonruimte respectievelijk parkeerplaats;
gedaagde te veroordelen om tegen behoorlijk bewijs van kwijting te betalen aan eiseres:
a) € 3.177,15 aan huurachterstand met betrekking tot de gehuurde woonruimte, berekend tot en met 31 maart 2017, te vermeerderen met de wettelijke handelsrente vanaf de respectievelijke vervaldata tot aan de dag van algehele voldoening;
b) € 197,55 aan huurachterstand met betrekking tot de gehuurde parkeerplaats, berekend tot en met 31 maart 2017, te vermeerderen met de wettelijke handelsrente vanaf de respectievelijke vervaldata tot aan de dag van algehele voldoening;
c) € 710,68 per maand respectievelijk € 39,51 per maand aan huur vanaf 1 april 2017 tot de datum van ontbinding van de huurovereenkomst ten aanzien van de woonruimte respectievelijk de parkeerplaats;
d) een gebruiksvergoeding ter hoogte van de laatst geldende huurprijs ad € 710,68 respectievelijk € 39,51 ten aanzien van de woonruimte respectievelijk de parkeerplaats per maand, zolang gedaagde de woonruimte respectievelijk de parkeerplaats na de ontbinding nog in gebruik heeft;
e) € 1.400,00 (28 dagen onderverhuur à € 50,00 per dag betreffende de onderverhuur / het in gebruik geven aan [G.]) aan contractuele boete ex artikel 6.6 van de Algemene huurvoorwaarden;
f) € 2.500,00 aan contractuele boete ex artikel 6.6 van de Algemene huurvoorwaarden in verband met de onderverhuur/het in gebruik geven aan [G.];
g) € 800,00 aan schadevergoeding ex artikel 6:104 BW jo 6.6 van de Algemene huurvoorwaarden te vermeerderen met de wettelijke rente vanaf de dag van dagvaarding tot die der algehele betaling;
h) de buitengerechtelijke incassokosten, te vermeerderen met de wettelijke rente vanaf de dag van dagvaarding tot de dag der algehele voldoening;
i) de proceskosten, met wettelijke rente daarover vanaf de vijftiende dag na het wijzen van het vonnis, met nakosten, een en ander zoals in de dagvaarding omschreven.
Bij rolbeslissing van 12 mei 2017 is eiseres in de gelegenheid gesteld zich uit te laten over de (on)eerlijkheid van het boetebeding in het licht van Richtlijn 93/113 EEG van de Raad van 5 april 1993 betreffende oneerlijke bedingen (verder Richtlijn 93/113).
Op 21 juni 2017 heeft eiseres hieraan voldaan door middel van haar “Akte uitlaten tevens akte overleggen nadere producties, tevens akte wijziging/vermeerdering van eis”, overigens zonder deze wijziging/vermeerdering van eis ex artikel 130 lid 3 van het wetboek van Burgerlijke Rechtsvordering aan gedaagde te doen betekenen.
Vervolgens is eiseres bij rolbeslissing van 21 juli 2017 in de gelegenheid gesteld om haar akte met deze wijziging/vermeerdering van eis aan gedaagde te betekenen.
Bij exploot van 2 augustus 2017 heeft eiseres hieraan voldaan.
De gewijzigde/vermeerderde eis betreft veroordeling van gedaagde tot betaling aan eiseres van:
€ 4.250,00 (85 dagen onderverhuur aan [N.] en [B.] à € 50,00 per dag) aan contractuele boete ex artikel 6.6 van de Algemene huurvoorwaarden;
€ 1.950,00 aan schadevergoeding (winstafdracht € 650,00 huur en € 1.300,00 borg) ex artikel 6:104 BW jo 6.6 van de Algemene huurvoorwaarden te vermeerderen met de wettelijke rente vanaf de dag van dagvaarding tot die der algehele betaling;
met als nadere specificatie van het hiervoor onder sub g) genoemde bedrag in winstafdracht € 400,00 ter zake van huur en borg € 400,00;
met als aanvulling van de hiervoor onder sub f) weergegeven vordering naast de onderverhuur aan [G.], ook in verband met de onderverhuur aan [N.] en [B.].
Tegen gedaagde is verstek verleend.
De uitspraak van dit vonnis is nader bepaald op heden.
De vordering komt de kantonrechter niet ongegrond of onrechtmatig voor en wordt dan ook toegewezen, een en ander voor zover hierna niet anders blijkt.
Eiseres heeft ontbinding gevorderd van de huurovereenkomsten met gedaagde wegens toerekenbare tekortkoming in verband met het laten ontstaan van huurachterstand en herhaalde ongeoorloofde onderhuur en daarmee tevens ongeoorloofd gebruik van het gehuurde voor bedrijfsmatige doeleinden.
Deze tekortkomingen rechtvaardigen ontbinding van de huurovereenkomsten en veroordeling tot ontruiming van de gehuurde woonruimte en de gehuurde parkeerplaats.
De ontruimingstermijn wordt, conform het gevorderde, gesteld op 14 dagen na betekening van dit vonnis.
In artikel 6.6 van de Algemene huurvoorwaarden die van toepassing zijn op de huurovereenkomst met betrekking tot de woonruimte is bepaald dat de huurder slechts met voorafgaande schriftelijke toestemming van de verhuurder het gehuurde geheel of gedeeltelijk mag onder verhuren of aan derden in gebruik mag geven. Bovendien is bepaald dat de huurder alle door ongeoorloofde onderhuur verkregen inkomsten aan de verhuurder moet afdragen en daarnaast een onmiddellijk opeisbare boete verschuldigd is van € 2.500,00 te vermeerderen met € 50,00 per dag voor iedere dag dat de overtreding voortduurt met een maximum van € 15.000,00.
Op grond van de rechtspraak van het Hof van Justitie van de EG dient de kantonrechter ook, zoals hier het geval, zonder een daartoe strekkend verweer te beoordelen of een dergelijk beding uit de algemene voorwaarden van eiseres oneerlijk is in de zin van Richtlijn 93/113 indien (een deel van) de vordering hierop is gebaseerd. Een beding dat ten doel of tot gevolg heeft de consument die zijn verbintenis niet nakomt een onevenredig hoge schadevergoeding op te leggen, kan worden aangemerkt als een onredelijk bezwarend beding.
In zijn arrest van 8 september 2017 (ECLI:NL:HR:2017:2275) heeft de Hoge Raad beslist dat indien “een beding van een huurovereenkomst aan schending van een contractueel verbod op onderverhuur twee rechtsgevolgen verbindt, te weten de verbeurte van een forfaitaire boete en de verplichting tot afdracht van onderhuurpenningen, de rechter dient te onderzoeken of het cumulatieve effect van deze rechtsgevolgen ertoe leidt dat sprake is van een oneerlijk beding als bedoeld in de Richtlijn” (Richtlijn 93/113; opm kntr).
In de onderhavige zaak gaat het om een combinatiebeding waarbij aan schending van het verbod op onderverhuur drie rechtsgevolgen worden verbonden, te weten:
i) de verbeurte van een vast boetebedrag,
ii) een vervolgboete van € 50,00 per dag zolang de ongeoorloofde onderverhuur voortduurt en
iii) een verplichting tot afdracht van alle door ongeoorloofde onderverhuur verkregen inkomsten.
Alle bedragen vervolgens opgeteld komt dit neer op een totaalbedrag van € 9.200,00, (waarbij de borg niet als inkomen is aangemerkt en daarom buiten beschouwing is gelaten).
Het is te begrijpen dat eiseres behoefte heeft aan een instrument, zoals de contractuele boete, om ongeoorloofde onderverhuur tegen te gaan. Dit klemt te meer nu, zoals in casu, het gaat om een sociale huurwoning en eiseres als verhuurder de plicht heeft een zorgvuldig huisvestingsbeleid te voeren in de sociale huursector voor financieel minder draagkrachtige huurders. Eiseres heeft gesteld dat ook voor haar geldt dat de schade die illegale onderverhuur in het algemeen toebrengt aan de leefbaarheid in woonbuurten en de kosten die zij als verhuurster moet maken om haar huisvestingsbeleid in goede banen te leiden, moeilijk te kwantificeren is.  Voor een voldoende preventieve werking is vereist dat het boetebedrag op ongeoorloofde onderverhuur voldoende hoog is.
Tegen de achtergrond van een maandhuur van € 710,68 komt het bedrag van € 9.200,00 neer op  een boete van bijna 13 maal de maandhuur. Niet valt in te zien dat een dergelijk hoog bedrag nodig is om het afschrikwekkende effect te bewerkstelligen dat van een boete op overtreding van het onderverhuurverbod dient uit te gaan.
Verder is door eiseres niet gesteld of anderszins gebleken dat zij door de ongeoorloofde onderverhuur schade heeft geleden die het genoemde totaalbedrag benadert. De kantonrechter is dan ook van oordeel dat het cumulatieve effect van de drie bepalingen die samen het combinatiebeding vormen, ten nadele van gedaagde als huurder het evenwicht tussen de uit de huurovereenkomst voortvloeiende rechten en verplichtingen van partijen verstoort. Dit evenwicht kan worden hersteld door aan de bepaling met betrekking tot het vaste boetebedrag en de bepaling met betrekking tot afdracht van de inkomsten aan de verhuurder rechtsgevolg te ontzeggen. De kantonrechter vernietigt deze bepalingen dan ook omdat ze als oneerlijk of onredelijk bezwarend moeten worden aangemerkt.
Toewijsbaar aan boete is derhalve een bedrag van € 5.650,00 (€ 1.400,00 + € 4.250,00).
Eiseres vordert de wettelijke handelsrente ex artikel 6:119a BW. Nu uit de dagvaarding niet is gebleken dat de vordering gebaseerd is op een handelsovereenkomst, zal de wettelijke rente ex artikel 6:119 BW worden toegewezen.
De vordering strekkende tot vergoeding van buitengerechtelijke kosten zonder in concreto een bedrag daarvoor te vorderen is om die reden niet toewijsbaar.
Gedaagde zal als de partij die ongelijk krijgt worden veroordeeld in de proceskosten als hierna vermeld.
De apart gevorderde nakosten zullen worden toegewezen als hierna vermeld, nu de proceskostenveroordeling hiervoor reeds een executoriale titel geeft en de kantonrechter van oordeel is dat de nakosten zich reeds vooraf laten begroten.
De kantonrechter:
veroordeelt gedaagde om aan eiseres te betalen € 3.374,70 aan achterstallige huur berekend tot en met de maand maart 2017 vermeerderd met de wettelijke rente in de zin van artikel 6:119 BW vanaf de respectievelijke vervaldata tot de dag van algehele voldoening;
veroordeelt gedaagde om aan eiseres te betalen € € 5.650,00  aan contractuele boete;
ontbindt de bovengenoemde huurovereenkomsten tussen partijen en veroordeelt gedaagde om binnen 14 dagen na betekening van dit vonnis de gehuurde woonruimte en de gehuurde parkeerplaats te ontruimen met alle personen en zaken die zich vanwege gedaagde daar bevinden en het gehuurde onder overgave van de sleutels ter beschikking van eiseres te stellen;
veroordeelt gedaagde om aan eiseres met ingang van de maand april 2017 tot en met de maand waarin de ontruiming plaatsvindt, ook die laatste maand voor een gehele te rekenen te betalen de huurbedragen respectievelijk een gebruiksvergoeding ter hoogte van de bedragen waarop eiseres bij wederzijdse nakoming van de huurovereenkomsten aanspraak gemaakt zou kunnen hebben;
veroordeelt gedaagde in de proceskosten, tot aan deze uitspraak aan de zijde van eiseres vastgesteld op:
 € 666,51 € 666,51 aan verschotten;
 € 666,51 € 250,00 aan salaris voor de gemachtigde;
en indien gedaagde niet binnen 14 dagen na aanschrijving vrijwillig aan dit vonnis heeft voldaan, te vermeerderen met de wettelijke rente ex artikel 119 BW over de proceskosten vanaf de vijftiende dag na het wijzen van het vonnis;
 en indien gedaagde niet binnen 14 dagen na aanschrijving vrijwillig aan dit vonnis heeft voldaan voorts begroot op € 131,00 aan nasalaris, te verhogen met een bedrag van € 68,00 aan kosten voor betekening onder de voorwaarde dat betekening van het vonnis heeft plaatsgevonden, een en ander voor zover van toepassing inclusief btw;
verklaart dit vonnis uitvoerbaar bij voorraad en wijst af het méér of anders gevorderde.
Dit vonnis is gewezen door mr. K.J. Bezuijen en uitgesproken ter openbare terechtzitting.
362
"
ECLI_NL_RBDHA_2018_12041.xml|False|"Geschil over de executie van een ontruimingsvonnis. Noodtoestand als gevolg van na het vonnis voorgevallen feiten onvoldoende gebleken.

Team handel - voorzieningenrechter
zaaknummer / rolnummer: C/09/560871 / KG ZA 18-1019

in de zaak van

wonende te [plaats] , gemeente Westland,
eiser,
advocaat: mr. P.T.F. Langerak te Zoetermeer,
tegen
de stichting

gevestigd te Naaldwijk, gemeente Westland,
gedaagde,
advocaat: mr. K.A.M. Jaspers te Rotterdam.
Partijen worden hierna respectievelijk aangeduid als ‘ [eiser] ’ en ‘Arcade’.
Het verloop van de procedure blijkt uit:
de dagvaarding van 4 oktober 2018 met producties 1 tot en met 14;
de op 9 oktober 2018 gehouden mondelinge behandeling, waarbij door Arcade pleitnotities met één productie zijn overgelegd.
Op 9 oktober 2018 is door middel van een verkort vonnis uitspraak gedaan. Het onderstaande vormt daarvan de uitwerking, die is vastgesteld op 15 oktober 2018.
Op grond van de stukken en het verhandelde ter zitting wordt in dit geding van het volgende uitgegaan.
Met ingang van 11 maart 1993 huurt [eiser] een woning gelegen aan het adres [adres] (hierna: de woning) van Arcade.
[eiser] bewoont de woning samen met zijn vijf huisdieren. In de woning verblijft tevens de achttienjarige dochter van [eiser] . Zij staat in de Basisregistratie Personen ingeschreven op het adres van de woning van haar moeder.
Op 15 november 2017 is [eiser] toegelaten tot een gemeentelijk schuldsaneringstraject. Met de schuldeisers van [eiser] is een schuldeisersakkoord bereikt.
Naar aanleiding van een geweldsincident op 2 november 2017 heeft de politie onderzoek verricht in de woning. Bij dit onderzoek heeft de politie 3,69 kilogram wiet in de woning aangetroffen.
De Burgemeester van de gemeente Westland heeft vervolgens besloten de woning voor een periode van drie maanden te sluiten. Het daartegen door [eiser] gemaakte bezwaar is ongegrond verklaard. Bij uitspraak van de bestuursrechter van 18 juni 2018 is dit besluit vernietigd voor zover daarin is overgegaan tot woningsluiting, omdat onvoldoende is gebleken dat sluiting van de woning nog bijdraagt aan de bescherming van het woon- en leefklimaat en het herstel van de openbare orde. De bestuursrechter heeft aan [eiser] een bestuurlijke waarschuwing opgelegd. Tegen deze uitspraak van de bestuursrechter is geen hoger beroep ingesteld.
De kantonrechter van deze rechtbank heeft op vordering van Arcade bij vonnis van 13 september 2018 (hierna: het vonnis van de kantonrechter) de huurovereenkomst tussen [eiser] en Arcade ontbonden en [eiser] veroordeeld om de woning binnen zeven dagen na betekening van het vonnis te ontruimen. Onder meer heeft de kantonrechter daartoe in het vonnis van 13 september 2018 het volgende overwogen:
“

[eiser] heeft tegen het vonnis van de kantonrechter hoger beroep ingesteld, althans is voornemens dit te doen en heeft daartoe reeds een hoger beroep dagvaarding laten opstellen.
Vanaf 16 september 2018 is [eiser] enige dagen vrijwillig opgenomen geweest op een klinische afdeling van GGZ Delfland.
Arcade heeft het vonnis van de kantonrechter op 27 september 2018 laten betekenen aan [eiser] . Daarbij heeft Arcade aangezegd dat indien [eiser] niet zelf de woning ontruimt, Arcade zal overgaan tot ontruiming van de woning op woensdag 10 oktober 2018 vanaf 13.00 uur.

[eiser] vordert  samengevat - dat de voorzieningenrechter, bij vonnis uitvoer bij voorraad:
Arcade verbiedt het vonnis van de kantonrechter door middel van daadwerkelijke ontruiming van de woning ten uitvoer te leggen;
beveelt dat de tenuitvoerlegging van het vonnis van de kantonrechter door Arcade door middel van daadwerkelijke ontruiming van de woning wordt gestaakt en gestaakt blijft;
bepaalt dat de tenuitvoerlegging door Arcade van het vonnis van de kantonrechter door middel van daadwerkelijke ontruiming van de woning wordt geschorst, dan wel wordt geschorst totdat op het hoger beroep is beslist, dan wel wordt geschorst voor een door de voorzieningenrechter te bepalen termijn;
een en ander met veroordeling van Arcade in de kosten van dit geding.
Hieraan legt [eiser] - zakelijk weergegeven - ten grondslag dat door de tenuitvoerleging van het vonnis van de kantonrechter een noodtoestand zal ontstaan bij [eiser] . Daartoe voert [eiser] aan dat hij na het vonnis van de kantonrechter psychisch is ingestort, dat hij geen vervangende woonruimte kan vinden en dat zijn achttienjarige dochter waarschijnlijk haar opleiding zal moeten staken indien de ontruiming van de woning doorgang vindt. Ook zal de tenuitvoerlegging van het vonnis van de kantonrechter er met aan zekerheid grenzende waarschijnlijkheid toe leiden dat het gemeentelijk schuldsaneringstraject wordt afgebroken, aldus [eiser] .
Arcade voert gemotiveerd verweer, dat hierna, voor zover nodig, zal worden besproken.
Bij de beoordeling van de vorderingen van [eiser] wordt voorop gesteld dat de voorzieningenrechter de tenuitvoerlegging van een vonnis slechts kan schorsen, indien hij van oordeel is dat de executant (in dit geval: Arcade)  mede gelet op de belangen aan de zijde van de geëxecuteerde (in dit geval: [eiser] ) die door de tenuitvoerlegging zullen worden geschaad - geen in redelijkheid te respecteren belang heeft bij gebruikmaking van zijn bevoegdheid tot tenuitvoerlegging over te gaan. Dat zal het geval kunnen zijn indien het te executeren vonnis klaarblijkelijk op een juridische of feitelijke misslag berust of indien de tenuitvoerlegging op grond van na dit vonnis voorgevallen of aan het licht gekomen feiten klaarblijkelijk aan de zijde van de geëxecuteerde een noodtoestand zal doen ontstaan, waardoor een onverwijlde tenuitvoerlegging niet kan worden aanvaard (vgl. Hoge Raad 22 april 1983, ECLI:NL:HR:1983:AG4575 (
Omdat niet is gesteld en evenmin is gebleken dat het vonnis van de kantonrechter klaarblijkelijk berust op een juridische of feitelijke misslag, ligt aan de voorzieningenrechter de vraag voor of er na het vonnis van de kantonrechter feiten zijn voorgevallen of aan het licht zijn gekomen, die klaarblijkelijk aan de zijde van [eiser] een noodtoestand zullen doen ontstaan.
Door Arcade is gesteld, en door [eiser] is onvoldoende concreet weersproken, dat alle in dit kort geding door [eiser] aangevoerde feiten en omstandigheden ook reeds zijn aangevoerd in de procedure bij de kantonrechter. De kantonrechter heeft ondanks deze persoonlijke omstandigheden van [eiser] geoordeeld dat [eiser] de woning dient te ontruimen. Dit blijkt uitdrukkelijk uit overweging 18 van het vonnis van de kantonrechter (geciteerd in 2.6 van dit vonnis). Reeds daarom kunnen de vorderingen van [eiser] in dit kort geding niet worden toegewezen. [eiser] heeft in deze procedure duidelijk gemaakt dat hij het met het oordeel van de kantonrechter niet eens is, maar de voorzieningenrechter kan de door de kantonrechter reeds gemaakte afweging in dit kort geding niet overdoen en kan uitsluitend toetsen aan de hiervoor (in 4.1 van dit vonnis) vermelde maatstaf.
In aanvulling hierop, overweegt de voorzieningenrechter over de door [eiser] aangevoerde feiten en omstandigheden het volgende.
[eiser] heeft voldoende aannemelijk gemaakt dat hij lijdt aan psychische klachten. Deze klachten bestonden echter ook reeds op het moment dat de kantonrechter uitspraak deed. Weliswaar blijkt uit de overgelegde stukken dat de psychische klachten van [eiser] zich opnieuw hebben voorgedaan na ontvangst van het vonnis van de kantonrechter, maar uit de overgelegde stukken blijkt niet dat bij [eiser] een psychische aandoening is vastgesteld of dat voor de behandeling van die psychische aandoening noodzakelijk is dat de ontruiming van de woning wordt geschorst. Vast staat dat [eiser] enkele dagen opgenomen is geweest op een klinische afdeling van GGZ Delfland. Deze opname was echter niet gebaseerd op een gediagnosticeerde psychische stoornis, maar was bedoeld als “time-out”, omdat [eiser] zich wanhopig en suïcidaal bleef uitlaten (productie 11 bij de dagvaarding). Dit op zichzelf is onvoldoende om aan te nemen dat sprake is van aan noodsituatie, waardoor een onverwijlde tenuitvoerlegging van het vonnis van de kantonrechter niet kan worden aanvaard.
De stelling dat [eiser] geen vervangende woonruimte kan vinden, omdat zijn besteedbaar inkomen laag is en hij door de ontruiming op de ‘zwarte lijst’ komt te staan, kan evenmin leiden tot schorsing van de tenuitvoerlegging van het vonnis van de kantonrechter. De omstandigheid dat de ontruiming ertoe zal leiden dat [eiser] op straat komt te staan is immers inherent aan een ontruimingsvonnis. Hoewel [eiser] aannemelijk heeft gemaakt dat hij - gezien zijn beperkte inkomen uit een bijstandsuitkering - niet in staat is een huurwoning in de vrije huursector te huren, heeft Arcade voorts voldoende toegelicht dat [eiser] een nieuwe sociale huurwoning kan zoeken, zo nodig buiten zijn huidige regio. Er is geen sprake van een ‘zwarte lijst’, maar van een aantekening achter de naam van [eiser] , die geen beletsel hoeft te zijn voor het vinden van een nieuwe sociale huurwoning, aldus steeds Arcade. [eiser] heeft dit onvoldoende concreet weersproken. Van hem kan dan ook worden verlangd dat hij op zoek gaat naar een vervangende (sociale huur-)woning, zo nodig buiten zijn regio, of in zijn sociale netwerk, bijvoorbeeld (tijdelijk) bij zijn huidige partner, met wie hij een LAT‑relatie heeft. Uit de stukken en stellingen van [eiser] blijkt niet welke pogingen hij daartoe reeds heeft ondernomen, zodat een noodsituatie aan de zijde van [eiser] als gevolg van na het vonnis van de kantonrechter voorgevallen feiten, onvoldoende is gebleken.
Ook het betoog dat de ontruiming zal leiden tot het gedwongen afbreken van het gemeentelijke schuldsaneringstraject, kan [eiser] niet baten. [eiser] was al toegelaten tot het gemeentelijk schuldsaneringstraject toen de kantonrechter uitspraak deed, zodat geen sprake is van een nieuw feit. Bovendien heeft [eiser] onvoldoende aannemelijk gemaakt dat de ontruiming zal leiden tot het afbreken van het schuldsaneringstraject. Weliswaar heeft [eiser] dit gesteld, maar Arcade heeft dit weersproken en daarbij een e‑mailbericht overgelegd van de gemeente Westland van 8 oktober 2018, waaruit blijkt dat het schuldsaneringstraject kan worden voortgezet na een woningontruiming indien reeds een schuldeisersakkoord is bereikt, hetgeen hier het geval is. Het andersluidende betoog van [eiser] is daarom onvoldoende aannemelijk gemaakt.
Verder heeft [eiser] aangevoerd dat de belangen van zijn achttienjarige dochter ernstig worden geschaad door de ontruiming, onder meer omdat zij haar broertje en zusje is verloren in de woning en de woning voor haar een herdenkingsplek en geborgenheid biedt. Bovendien zit de dochter van [eiser] in het examenjaar van haar opleiding en zal zij haar opleiding waarschijnlijk moeten staken wanneer de woning wordt ontruimd, zo betoogt [eiser] . Arcade heeft dit laatste weersproken.
De voorzieningenrechter stelt voorop dat de belangen van de dochter van [eiser] zwaar wegen. Het is voorstelbaar dat de ontruiming van de woning, gezien de genoemde omstandigheden en hetgeen zij heeft meegemaakt in de woning, een zeer grote impact zal hebben op het leven van de dochter van [eiser] . Dit volgt ook uit de verklaring van de dochter van [eiser] , die als productie in het geding is gebracht. De kantonrechter heeft deze belangen van de dochter van [eiser] echter reeds meegewogen in het vonnis van 13 september 2018 en geoordeeld dat [eiser] de woning desondanks dient te ontruimen. Zoals reeds is overwogen, kan voorzieningenrechter deze afweging van de kantonrechter in dit kort geding niet overdoen. Daarbij komt dat Arcade onweersproken heeft gesteld dat de dochter van [eiser] staat ingeschreven op het adres van de woning van haar moeder en dat Arcade signalen uit de buurt ontvangt dat de dochter van [eiser] niet haar hoofdverblijf heeft in de woning van [eiser] . Van [eiser] kan worden verlangd dat hij probeert een zo goed en stabiel mogelijk onderdak voor zijn dochter te vinden, bijvoorbeeld bij haar moeder, zodat de dochter van [eiser] haar opleiding kan proberen af te ronden. [eiser] heeft gesteld dat zijn dochter niet overweg kan met haar stiefvader en dat zijn dochter daarom niet in de woning van haar moeder kan wonen. [eiser] heeft dit verder niet onderbouwd of geconcretiseerd. Het vinden van goed onderdak voor zijn dochter behoort tot de verantwoordelijkheid van [eiser] en deze omstandigheid kan hij daarom niet voor rekening van Arcade brengen.
[eiser] heeft zich er in de dagvaarding op beroepen dat de bestuursrechter in de uitspraak van 18 juni 2018 (derhalve voorafgaand aan het vonnis van de kantonrechter van 13 september 2018) heeft geoordeeld dat - mede gelet op de in het voorgaande genoemde persoonlijke omstandigheden van [eiser] en zijn dochter - tijdelijke sluiting van de woning niet gerechtvaardigd is, omdat er zich na 2 november 2017 geen nieuwe incidenten hebben voorgedaan en de omwonenden hebben verklaard dat zij willen dat [eiser] in zijn woning blijft wonen. Voor zover [eiser] hiermee bedoelt te betogen dat de tenuitvoerlegging daarom dient te worden geschorst, gaat dit betoog niet op. Ook dit betreffen immers feiten die de kantonrechter reeds heeft betrokken in zijn oordeel dat [eiser] de woning dient te ontruimen.
Daarbij komt dat het belang van Arcade bij de tenuitvoerlegging van het vonnis van de kantonrechter niet alleen is gegrond op de overlast die is veroorzaakt door het incident op 2 november 2017 en het daaropvolgende politieonderzoek. In aanvulling daarop heeft Arcade toegelicht dat zij met de ontruiming ook haar ‘
De voorzieningenrechter is van oordeel dat deze gerechtvaardigde belangen van Arcade - gezien hetgeen in het voorgaande is overwogen - zwaarder wegen dan de belangen van [eiser] . Daarbij weegt tevens mee dat de gevolgen van de ontruiming voor [eiser] en zijn dochter weliswaar zeer ingrijpend zijn, maar zijn terug te voeren op het eigen verwijtbaar handelen van [eiser] . [eiser] heeft ook in dit kort geding immers erkend, althans niet weersproken, dat er op 2 november 2017 wiet in zijn woning aanwezig was, dat de hoeveelheid aanwezige wiet (3,69 kilogram) de toegestane hoeveelheid voor eigen gebruik (5 gram) ruimschoots overschreed, en dat het zijn bedoeling was met de aanwezige wiet extra inkomsten te genereren.
Het voorgaande leidt tot de slotsom dat Arcade een gerechtvaardigd belang heeft bij de tenuitvoerlegging van het vonnis van de kantonrechter en dat onvoldoende is gebleken dat sprake is van na het vonnis van de kantonrechter voorgevallen of aan het licht gekomen feiten die klaarblijkelijk aan de zijde van [eiser] een noodtoestand zullen doen ontstaan. Omdat [eiser] geen andere grondslag voor zijn vorderingen heeft aangevoerd, zullen de vorderingen van [eiser] worden afgewezen. [eiser] zal als de in het ongelijk gestelde partij worden veroordeeld in de proceskosten.
De voorzieningenrechter:
- wijst de vorderingen af;
- veroordeelt [eiser] in de kosten van dit geding, tot dusverre aan de zijde van Arcade begroot op € 1.259,--, waarvan € 633,-- aan salaris advocaat en € 626,-- aan griffierecht;
- verklaart deze kostenveroordeling uitvoerbaar bij voorraad.
Dit vonnis is gewezen door mr. G.P. van Ham en in het openbaar uitgesproken op 9 oktober 2018.

"
ECLI_NL_RBZWB_2017_8781.xml|False|"Ontbinding huurovereenkomst bedrijfsruimte en ontruiming gehuurde; wat is de overeengekomen huurprijs; afwijzing voor zover vordering ziet op gestelde vordering op vorige huurder.

Cluster I Civiele kantonzaken
Tilburg
zaak-/rolnummer: 6023583 CV EXPL 17-3496

inzake
[eiseres] ,
gevestigd te [woonplaats] ,
eiseres,
gemachtigde: Rijnland Gerechtsdeurwaarders & Incasso te Spijkenisse,
tegen

gevestigd te [woonplaats] en kantoorhoudende te [woonplaats] ,
gedaagde,
gemachtigde: EMC (Van Engelen Management Consultants B.V.).
De verdere procedure blijkt uit de volgende stukken:
het tussenvonnis van 19 juli 2017 met de daarin genoemde stukken;
de door gedaagde op 11 augustus 2017 in het geding gebrachte gegevensdrager met geluidsopname;
de akte overlegging stukken ter voorbereiding comparitie van 16 augustus 2017 met producties van de gemachtigde van eiseres;
e brief van de gemachtigde van eiseres van 23 augustus 2017 met één productie;
de aantekeningen van de griffier van de comparitie na antwoord, gehouden op 23 augustus 2017.
Hierna is vonnis bepaald.
In februari 2006 is een huurovereenkomst tot stand gekomen tussen eiseres en [naam 1] met betrekking tot de “winkelruimte voor onbemande wasserette” aan de [adres] (hierna: de huurovereenkomst).
De huurovereenkomst is aangegaan voor de duur van vijf jaar, ingaande op 16 maart 2006 en lopende tot en met 15 maart 2011. In deze huurovereenkomst is bepaald dat na het verstrijken van deze periode de overeenkomst wordt voortgezet voor een periode van vijf jaar en vervolgens voor aansluitende perioden van telkens een jaar.
In artikel 4.9 van de huurovereenkomst is het volgende vermeld:
In artikel 4.10 van de huurovereenkomst is het volgende vermeld:
Op 9 december 2009 zijn [naam 1] , vertegenwoordigd door de heer
[naam 3] , eiseres en gedaagde met elkaar overeengekomen dat gedaagde met ingang van 1 januari 2010 in de rechten en verplichtingen van [naam 1] uit de huurovereenkomst treedt.
De aandelen van gedaagde zijn op enig moment na 2013 door [naam 2] (hierna: [naam 2] ), overgenomen van [naam 3] .
In oktober of november 2015 heeft tussen [naam 2] en [naam 4] (hierna: [naam 4] ) namens eiseres, overleg plaatsgevonden met betrekking tot de toen geldende huurprijs van € 1.089,00 inclusief 21% btw per maand. Gedaagde heeft kenbaar gemaakt de huurprijs niet meer op te kunnen brengen.
In een e-mail van 18 januari 2016 van [naam 4] aan [naam 2] is het volgende vermeld:


-
-
-
-
-
-

i. Op 16 februari 2016 heeft tussen [naam 4] en [naam 2] een telefoongesprek plaatsgevonden. Tijdens het telefoongesprek is onder meer het volgende besproken:
Eiseres is na het telefoongesprek van 16 februari 2016 niet meer bij gedaagde teruggekomen op de huurprijs.
Eiseres heeft gedaagde op 9 maart 2017, 20 maart 2017, 29 maart 2017 en 13 april 2017 gesommeerd achterstallige huurtermijnen te voldoen.
In een e-mail van 23 maart 2017 van J. [naam 5] namens gedaagde aan de gemachtigde van eiseres, is het volgende vermeld.




Gedaagde is niet tot betaling overgegaan van de door eiseres in de sommaties genoemde bedragen.
Eiseres vordert - samengevat - bij vonnis, uitvoerbaar bij voorraad:
ontbinding van de huurovereenkomst tussen partijen betreffende de bedrijfsruimte staande en gelegen te [adres] , met veroordeling van gedaagde om binnen drie dagen na betekening deze bedrijfsruimte te ontruimen;
veroordeling van gedaagde om aan eiseres te betalen primair een bedrag van € 8.336,43 (bestaande uit € 7.439,12 wegens huurachterstand tot en met mei 2017, € 219,93 aan rente en € 677,38 aan incassokosten) te vermeerderen met de wettelijke handelsrente over € 7.439,12 vanaf de dag van dagvaarding tot aan de dag van de volledige betaling en subsidiair een bedrag van € 7.731,43, vermeerderd met de wettelijke handelsrente over € 6.834,12 vanaf de dag van dagvaarding tot aan de dag van de volledige betaling;
gedaagde te veroordelen om aan eiseres te betalen een bedrag van primair € 1.089,00 en subsidiair € 786,50 voor iedere maand, te rekenen vanaf 1 juni 2017 zolang gedaagde in gebreke blijft met ontruiming van het gehuurde, een gedeelte van een maand te rekenen voor een hele;
veroordeling van gedaagde in de proceskosten van eiseres.
Eiseres legt aan haar primaire vorderingen ten grondslag dat zij aanspraak kan maken op een huurprijs van € 1.089,00 inclusief btw per maand. Haar subsidiaire vorderingen baseert eiseres op een huurprijs van € 786,50 inclusief btw per maand. De huurachterstand is volgens eiseres in beide gevallen zodanig dat deze een ontbinding van de huurovereenkomst rechtvaardigt.
Gedaagde erkent dat een huurachterstand van drie maanden (december 2015 en januari en februari 2016) is ontstaan maar voert - kort gezegd - het volgende verweer.
Eiseres heeft pas op de datum van de comparitie na antwoord kenbaar gemaakt dat haar vordering deels zou bestaan uit achterstallige huur over 2012 en 2013. Dat is nooit eerder benoemd. Gedaagde betwist de vordering ter zake van huur over 2012 en 2013.
Met eiseres is een huurprijs van € 650,00 exclusief 21% btw overeengekomen.
Er is géén sprake van een tekortkoming die ontbinding rechtvaardigt. Eiseres heeft pas bijna een jaar na het ontstaan van de huurachterstand aan de bel getrokken over achterstallige huurpenningen. Gedaagde heeft - in afwachting van ontvangst van facturen en het treffen van een betalingsregeling - bepaalde huurtermijnen nog niet betaald. Bij betaling zonder ontvangst van facturen zou btw voorgefinancierd moeten worden door gedaagde.
Er is onnodig gedagvaard. Partijen waren per e-mail nog in overleg over de hoogte van de vordering.

De kantonrechter overweegt vooropgesteld dat, voor zover het overzicht van de actuele huurachterstand per 23 augustus 2017 is bedoeld als eiswijziging, er geen sprake is geweest van een aanduiding zoals artikel 130 Rv vereist. In deze procedure zal dan ook uitgegaan worden van de eis bij dagvaarding.

Partijen twisten over het antwoord op de vragen welke huurprijs is overeengekomen, hoe hoog de huurachterstand is en of sprake is van een tekortkoming die ontbinding van de huurovereenkomst rechtvaardigt.

Bij de vraag of en zo ja vanaf welke datum partijen een nieuwe huurprijs overeen zijn gekomen, overweegt de kantonrechter dat tussen partijen vast staat dat in oktober/november 2015 op initiatief van gedaagde is gesproken over de huurprijs. Gedaagde heeft daarbij aan eiseres kenbaar gemaakt dat de huurprijs van € 1.089,00 inclusief btw niet meer door haar is op te brengen. Vast staat ook dat eiseres vervolgens in haar e-mail van 18 januari 2016 aan gedaagde twee opties heeft geboden voor voortzetting van de huurovereenkomst, waaronder de optie waarbij een huurprijs van € 650,00 exclusief btw per maand zou gaan gelden. Tijdens een telefoongesprek op 16 februari 2016 heeft [naam 2] namens gedaagde aan eiseres gevraagd of de huurprijs van € 650,00 verlaagd zou kunnen worden naar € 600,00. Eiseres heeft, gezien de in onderdeel 2.i. van dit vonnis uitgeschreven tekst van dit telefoongesprek,  meermaals toegezegd daar over na te zullen denken. Toen gedaagde géén reactie ontving op het verzoek van [naam 2] om een huurprijs van € 600,00, is zij maandelijks het bedrag van € 650,00 (vermeerderd met btw) gaan betalen. Door uitvoering te geven aan het aanbod van eiseres om de huurovereenkomst voort te zetten tegen betaling van een huurprijs van € 650,00 exclusief btw per maand, heeft gedaagde, mede gezien de inhoud van het telefoongesprek van 16 februari 2016, naar het oordeel van de kantonrechter dit aanbod van eiseres aanvaard.
Eiseres heeft nog aangevoerd, dat gedaagde haar aanbod tot het aangaan van een lagere huurprijs tijdig had moeten accepteren en dat zij als voorwaarde heeft gesteld dat de huurachterstand moest worden ingelost. Aan die beide voorwaarden is, aldus eiseres, niet voldaan, zodat de huurovereenkomst volgens haar vanaf 16 maart 2016 is voortgezet onder gelijkblijvende voorwaarden. Gedaagde heeft uitdrukkelijk en gemotiveerd betwist dat de door eiseres genoemde voorwaarden zijn gesteld. Zij verwijst daarvoor naar de e-mail van eiseres van 18 januari 2016 en het telefoongesprek van 16 februari 2016. Op grond van artikel 150 Rv draagt de partij die zich beroept op rechtsgevolgen van door haar gestelde feiten of rechten, de stelplicht en zo nodig de bewijslast hiervan. De stelplicht brengt mee dat eiseres alle feiten moet stellen die benodigd zijn voor het intreden van het door haar beoogde rechtsgevolg. Tevens zullen die stellingen voldoende geconcretiseerd moeten worden.
Niet gesteld of gebleken is wanneer de door eiseres gestelde voorwaarden zijn overeengekomen of benoemd. In de e-mail, noch in de uitgeschreven tekst van het telefoongesprek, wordt gesproken over een uiterlijke aanvaardingstermijn van het aanbod of de voorwaarde dat de huurachterstand ingelost moest zijn. Tegenover de gemotiveerde betwisting door gedaagde heeft eiseres haar stelling dat de door haar genoemde voorwaarden zijn overeengekomen dan ook onvoldoende onderbouwd. Dat betekent dat de kantonrechter er in rechte vanuit gaat dat deze voorwaarden niet zijn gesteld. Door het accepteren van het aanbod van eiseres is dan ook een huurprijs van € 650,00 exclusief btw (€ 786,50 inclusief btw) gaan gelden. Daarbij betrekt de kantonrechter ten slotte nog dat eiseres wist dat gedaagde het bedrag van € 1.089,00 inclusief btw niet meer kon opbrengen en dus niet instemde met voortzetting van de overeenkomst tegen die hogere huurprijs.
De kantonrechter ziet geen aanleiding om als ingangsdatum van deze nieuwe huurprijs uit te gaan van een eerdere datum dan 16 maart 2016 als overeengekomen verlengingsdatum van de huurovereenkomst. Gedaagde heeft nog aangevoerd dat hij hoopte dat meteen, vanaf het moment dat is gesproken over een lagere huurprijs, deze nieuwe huurprijs zou gaan gelden. Daarmee is niet gesteld dat is afgesproken dat al vanaf november 2015 een lagere huurprijs dan € 1.089,00 inclusief btw zou gaan gelden. Tot 16 maart 2016 was gedaagde dan ook € 1.089,00 inclusief btw per maand aan huur verschuldigd.

Eiseres heeft tijdens de zitting aangevoerd dat voor de hoogte van de huurachterstand moet worden uitgegaan van het door haar op 23 augustus 2017 overgelegde overzicht. Volgens dit overzicht zijn zes maanden onbetaald gebleven, waaronder de maanden maart 2012 en maart 2013.
Gedaagde heeft de achterstand wat betreft de maanden in 2012 en 2013 bij gebrek aan wetenschap betwist. De kantonrechter overweegt dat niet is gesteld of gebleken dat eiseres vóór 23 augustus 2017 kenbaar heeft gemaakt dat sprake was van een huurachterstand uit 2012 en 2013. Dat had van eiseres verwacht mogen worden, aangezien deze gestelde huurachterstand bij eiseres al jarenlang bekend zou moeten zijn. Daarbij komt dat eiseres in de toerekening van betalingen ook niet heeft gehandeld alsof er al een eerdere huurachterstand was. Ter zitting heeft eiseres gesteld dat de ontvangen betalingen steeds zijn afgeboekt op de oudste schuld. Na 2013 ontvangen betalingen blijken echter te zijn afgeboekt op verschuldigde huurpenningen vanaf december 2015 en niet op de termijnen maart 2012 en maart 2013. Dat al in 2012/2013 een huurachterstand is ontstaan, komt dan ook “uit de lucht vallen”. Het had, gezien het bovenstaande en gelet op het verweer van gedaagde bij conclusie van antwoord dat slechts sprake is van drie maanden huurachterstand, op de weg van eiseres gelegen om haar stelling dat in maart 2012 en maart 2013 door gedaagde geen huur is betaald, verder feitelijk of met stukken te onderbouwen. Eiseres heeft dat echter nagelaten en de door eiseres overgelegde overzichten zijn onduidelijk en niet eenduidig. Eiseres heeft ook niet verklaard waarom pas op 23 augustus 2017 voor het eerst door haar aan gedaagde kenbaar is gemaakt dat de vordering deels ziet op in 2012 en 2013 onbetaald gelaten huur en heeft ook geen verklaring gegeven voor het niet consequent afboeken van betalingen op de oudste schuld. Eiseres heeft dan ook onvoldoende gemotiveerd gesteld dat in maart 2012 en 2013 een huurachterstand is ontstaan. Voor zover de vordering van eiseres ziet op onbetaald gelaten huur over de maanden maart 2012 en maart 2013 zal deze daarom worden afgewezen.
Eiseres heeft gesteld dat - naast de onbetaald gelaten huur over 2012 en 2013 - sprake is van een huurachterstand van vier maanden. Gedaagde heeft aangevoerd dat slechts sprake is van een huurachterstand van drie maanden, namelijk over de maanden december 2015 en januari en februari 2016 en dat zij vanaf maart 2016 maandelijks € 786,50 is gaan betalen. De kantonrechter overweegt dat eiseres tijdens de zitting heeft bevestigd dat gedaagde vanaf maart 2016 maandelijks € 786,50 betaalt en dat die maandelijkse betaling steeds is voortgezet en ook in de maand van de zitting, augustus 2017, is ontvangen. Dat gedaagde voorafgaand aan maart 2016 over een langere periode dan drie maanden geen huur zou hebben betaald heeft eiseres onvoldoende gesteld en onderbouwd. Eiseres is er namelijk ook ter zitting niet in geslaagd inzichtelijk te maken hoe zij de betalingen van gedaagde heeft verwerkt en hoe de verschillen tussen de door haar in de procedure gebrachte overzichten verklaard kunnen worden. De kantonrechter gaat daarom uit van de juistheid van de stelling van gedaagde, zodat uit wordt gegaan van een huurachterstand van drie maanden over de maanden december 2015 en januari en februari 2016, zijnde een huurachterstand van drie maal € 1.089,00 inclusief btw.
Daarnaast heeft gedaagde met haar betaling van € 786,50 inclusief btw over de maand maart 2016, voor die maand een te laag bedrag aan huur betaald. Die nieuwe huurprijs geldt, gezien wat hiervoor is overwogen, immers pas met ingang van 16 maart 2016. Rekening houdend met artikel 4.9 en 4.10 van de huurovereenkomst had gedaagde over de maand maart 2016 uiterlijk op 1 maart 2016 een bedrag moeten betalen van € 937,75 inclusief btw (bestaande uit € 544,50 over de eerste helft van maart 2016 en € 393,25 over de tweede helft van maart 2016). Over de maand maart 2016 is gedaagde dus nog een betaling verschuldigd van € 151,25 inclusief btw. Samengevat betekent dit dat gedaagde zal worden veroordeeld tot betaling van € 3.418,25 inclusief btw wegens huurachterstand (drie maal € 1.089,00 plus het verschil tussen het verschuldigde en het betaalde bedrag over de maand maart 2016).

Op grond van artikel 6:265 BW geeft iedere tekortkoming van een partij in de nakoming van één van haar verbintenissen aan de wederpartij de bevoegdheid om de overeenkomst geheel of gedeeltelijk te ontbinden, tenzij de tekortkoming, gezien haar bijzondere aard of geringe betekenis, deze ontbinding met haar gevolgen niet rechtvaardigt. Een huurovereenkomst geeft partijen doorlopende verplichtingen. De huurprijs is op grond van de huurovereenkomst verschuldigd als tegenprestatie voor het door eiseres ter beschikking stellen van het gehuurde. Het gehuurde is conform de huurovereenkomst aan gedaagde ter beschikking gesteld. Gedaagde had de huurprijs daartegenover tijdig moeten voldoen. Door de huurprijs niet te betalen is een tekortkoming ontstaan in de nakoming van de huurovereenkomst die niet ongedaan gemaakt kan worden. Naar het oordeel van de kantonrechter rechtvaardigt de tekortkoming in de nakoming van de huurovereenkomst (een huurachterstand van ruim drie maanden) de ontbinding van de huurovereenkomst met haar gevolgen. De door gedaagde genoemde omstandigheden waaronder de huurachterstand is ontstaan en in stand is gebleven (het niet eerder rappelleren door eiseres, het niet ingaan door eiseres op het verzoek om een betalingsregeling te treffen en het niet verzenden van facturen door eiseres) vormen geen reden om te oordelen dat de tekortkoming gezien haar bijzondere aard de ontbinding met haar gevolgen niet rechtvaardigt. Gedaagde had voorafgaand aan de dagvaarding ten minste een begin moeten maken met de aflossing van de ook door haar erkende huurachterstand en had die aflossing niet afhankelijk moeten maken van de bereidheid van eiseres om een betalingsregeling te treffen. De vordering tot ontbinding van de huurovereenkomst zal dan ook worden toegewezen.

De gevorderde ontruiming van het gehuurde zal in plaats van binnen de gevorderde termijn van drie dagen worden toegewezen binnen de gebruikelijke termijn van veertien dagen na betekening van dit vonnis.

Zoals hiervoor is overwogen, zal wegens huurachterstand een bedrag van € 3.418,25 inclusief btw worden toegewezen. Aangezien eiseres heeft bevestigd dat gedaagde vanaf maart 2016 zonder onderbreking tot en met augustus 2017 maandelijks € 786,50 heeft betaald, zal gedaagde niet zoals gevorderd met ingang van 1 juni 2017, maar met ingang van 1 september 2017 worden veroordeeld om tot het moment van ontbinding van de huurovereenkomst een maandelijks huurbedrag van € 786,50 inclusief btw te betalen. Voor de periode tussen de ontbinding van de huurovereenkomst en de ontruiming van het gehuurde zal gedaagde ten titel van schadevergoeding worden veroordeeld tot een maandelijkse betaling van € 786,50 inclusief btw.

Eiseres vordert een bedrag van € 677,38 exclusief btw aan vergoeding voor buitengerechtelijke incassokosten. Zij heeft onweersproken gesteld dat buitengerechtelijke werkzaamheden zijn verricht, zodat een bedrag voor vergoeding van buitengerechtelijke incassokosten toewijsbaar is. Toegewezen zal worden het bij de toe te wijzen hoofdsom conform het Besluit vergoeding voor buitengerechtelijke incassokosten toewijsbare bedrag van € 466,83 exclusief btw.

Omdat door eiseres niet is gesteld wanneer het verzuim ten aanzien van het aan hoofdsom toe te wijzen bedrag is ingetreden, zal de kantonrechter de wettelijke handelsrente toewijzen vanaf de dag van dagvaarding tot aan de dag van de volledige betaling.

Gedaagde zal, als de grotendeels in het ongelijk gestelde partij, worden veroordeeld in de proceskosten. Bij het berekenen van de proceskosten wordt rekening gehouden met het feit dat een deel van de vordering van eiseres zal worden afgewezen. De proceskosten aan de zijde van eiseres worden tot en met vandaag vastgesteld op € 955,21, waarvan
€ 85,21 aan dagvaardingskosten, € 470,00 aan griffierecht en € 400,00 (2 punten x € 200,00 per punt) aan salaris voor de gemachtigde van eiseres.
De kantonrechter:
ontbindt met ingang van de dag na vandaag de huurovereenkomst tussen partijen betreffende de bedrijfsruimte, staande en gelegen te [adres] ;
veroordeelt gedaagde om het gehuurde binnen twee weken na de betekening van dit vonnis met al de haren en het hare te ontruimen en te verlaten en met afgifte van de sleutels ter vrije en algehele beschikking van eiseres te stellen;
veroordeelt gedaagde om aan eiseres te betalen:
een bedrag van € 3.885,08 (bestaande uit € 3.418,25 inclusief btw wegens huurachterstand tot en met augustus 2017 en € 466,83 exclusief btw wegens buitengerechtelijke incassokosten) vermeerderd met de wettelijke handelsrente over € 3.418,25 vanaf 23 mei 2017 tot aan de dag van de volledige betaling;
een bedrag van € 786,50 inclusief btw aan huur, dan wel schadevergoeding, voor iedere ingegane maand vanaf 1 september 2017 dat gedaagde het gehuurde in gebruik houdt;
veroordeelt gedaagde in de proceskosten, aan de zijde van eiseres tot en met vandaag vastgesteld op € 955,21;
verklaart bovengenoemde veroordelingen uitvoerbaar bij voorraad;
wijst af het meer of anders gevorderde.
Dit vonnis is gewezen door mr. S. Hindriks en is in het openbaar uitgesproken op
4 oktober 2017.
"
ECLI_NL_RBLIM_2017_830.xml|False|"Kort geding. Huurachterstand winkelruimte. Aannemelijk is dat een bodemrechter de huurovereenkomst zal ontbinden en de vordering tot ontruiming van het gehuurde zal toewijzen. De door huurster aangevoerde omstandigheden kunnen niet tot een ander oordeel leiden.
Burgerlijk recht
Zittingsplaats Maastricht
Zaaknummer: 5627680 CV EXPL 17-108
MD

in de zaak van:
de stichting

gevestigd en kantoor houdend te Maastricht,
eisende partij in conventie, verwerende partij in reconventie,
gemachtigde mr. N.M. de Houwer-van Wijk,
tegen:

wonend en zaak doende te ( [woonplaats] aan de [adres 1] ,
gedaagde partij in conventie, eisende partij in reconventie,
gemachtigde mr. S. Ikiz.
Partijen zullen hierna Coppes en [gedaagde in conventie, eiseres in reconventie] genoemd worden.

Het verloop van de procedure blijkt uit:
- het exploot van dagvaarding met producties 1 tot en met 8;
- de aanvullende producties 1 tot en met 3 van de zijde van [gedaagde in conventie, eiseres in reconventie] met begeleidend schrijven waarin tevens een eis in reconventie is aangekondigd;
- de aanvullende productie 9 van Coppes;
- de aanvullende producties 4 tot en met 6 van [gedaagde in conventie, eiseres in reconventie] ;
- de mondelinge behandeling d.d. 23 januari 2017 en de bij die gelegenheid door de gemachtigde van [gedaagde in conventie, eiseres in reconventie] voorgedragen pleitnota, tevens houdende eis in reconventie.
Ten slotte is vonnis bepaald.

Coppes is met [gedaagde in conventie, eiseres in reconventie] een huurovereenkomst aangegaan, uit hoofde waarvan laatstgenoemde met ingang van 1 december 2014 de winkelruimte (begane grond) aan de [adres 1] te [woonplaats] (hierna: het gehuurde) van Coppes heeft gehuurd. De huurprijs bedroeg tot en met 30 november 2015 € 1.000,00 per maand, van 1 december 2015 tot en met 30 november 2016 € 1.100,00 per maand en met ingang van 1 december 2016 € 1.200,00 per maand. Op de huurovereenkomst zijn de “
In art. 5 van de huurovereenkomst is bepaald:
“Als door of vanwege verhuurder te verzorgen bijkomende leveringen en diensten komen partijen overeen:
-watervoorziening;
- energie;
- gas;
- verwarming;
De kosten van deze diensten worden door de betreffende leveranciers in rekening gebracht bij de huurder van het pand gelegen aan de [adres 2] te [woonplaats] [aanvankelijk mevr. [naam huurster 1] , thans mevr. [naam huurster 2] ]. Deze rekent deze kosten maandelijks door aan de huurder van het pand gelegen aan de [adres 1] [ [gedaagde in conventie, eiseres in reconventie] ], waarbij de afspraak is dat 50% van het totaalbedrag wordt doorberekend. Na ontvangst van de eindafrekening(en) van de (diverse) leverancier(s) zal een kopie van die eindafrekening(en) aan huurder worden verstrekt en zal op basis daarvan, en de hiervoor genoemde verdeling, afrekening plaatsvinden”.
Coppes vordert, kort gezegd, om bij vonnis, uitvoerbaar bij voorraad, [gedaagde in conventie, eiseres in reconventie] te veroordelen:
I. om het gehuurde binnen twee dagen na betekening van dit vonnis met al de haren en al het hare te ontruimen en onder afgifte van de sleutels ter vrije beschikking van Coppes te stellen, met machtiging aan Coppes om bij gebreke daarvan deze ontruiming met behulp van de sterke arm van politie en justitie en op kosten van [gedaagde in conventie, eiseres in reconventie] zelf te bewerkstelligen, zulks op straffe van verbeurte van een dwangsom van € 500,00 voor iedere dag dat [gedaagde in conventie, eiseres in reconventie] met deze ontruiming in gebreke blijft;
II. tot betaling aan Coppes van een bedrag van € 7.400,00 aan achterstallige huurpenningen tot en met januari 2017, te vermeerderen met de wettelijke rente vanaf de vervaltermijnen tot aan de dag der algehele voldoening en tot betaling aan Coppes van de nadien verschuldigde maandelijkse huurtermijnen tot aan de dag der ontruiming;
III. in de kosten van dit geding, te vermeerderen met de wettelijk rente;
IV. tot betaling van de nakosten, te vermeerderen met de wettelijke rente.
Ter zitting heeft Coppes toegelicht dat de door hem becijferde huurachterstand van € 7.400,00 als volgt is opgebouwd:
- € 2.600,00 over geheel 2015;
- € 3.600,00 over geheel 2016;
- € 1.200,00 over januari 2017.
De grondslagen van de vorderingen vloeien uit de hiervoor gegeven omschrijving ervan voort.
Voor zover [gedaagde in conventie, eiseres in reconventie] verweer heeft gevoerd wordt daarop hierna nader ingegaan.

[gedaagde in conventie, eiseres in reconventie] vordert, kort gezegd, om bij vonnis, uitvoerbaar bij voorraad, Coppes te veroordelen:
I. om het gehuurde binnen 48 uur aan te sluiten en aangesloten te houden op het gasnetwerk, zulks op straffe van verbeurte van een dwangsom van € 250,00 per dag dat Coppes hiermee in gebreke blijft;
II. om het gebrek aan het kozijn in de achterste ruimte van het gehuurde binnen 48 uur te herstellen, zulks op straffe van verbeurte van een dwangsom van € 250,00 per dag dat Coppes hiermee in gebreke blijft;
III. in de kosten van dit geding, inclusief nakosten en te vermeerderen met de wettelijke rente.
De grondslagen van de vorderingen vloeien uit de hiervoor gegeven omschrijving ervan voort.
Voor zover Coppes verweer heeft gevoerd wordt daarop hierna nader ingegaan.

Het spoedeisend belang vloeit voort uit de aard en omvang van de vorderingen.
[gedaagde in conventie, eiseres in reconventie] heeft niet weersproken dat de huurachterstand tot en met januari 2017 (exclusief eventuele boetes op grond van art. 18.2 van de algemene bepalingen die in dit geding niet zijn gevorderd) € 7.400,00 bedraagt. Dit bedrag is mitsdien toewijsbaar.
Het niet (tijdig en/of volledig) betalen van de huurpenningen vormt een tekortkoming van [gedaagde in conventie, eiseres in reconventie] in de nakoming van haar verplichtingen uit hoofde van de met Coppes gesloten huurovereenkomst. Krachtens art. 6:265 BW is iedere tekortkoming voldoende voor ontbinding van een (huur)overeenkomst, tenzij de tekortkoming zo gering is dat deze de ontbinding niet rechtvaardigt. Gelet op de omvang van de huurachterstand en de lange periode waarover die betalingsachterstand zich uitstrekt, doet deze uitzondering zich niet voor. Aannemelijk is dat een bodemrechter de huurovereenkomst zal ontbinden en de vordering tot ontruiming van het gehuurde zal toewijzen. De door [gedaagde in conventie, eiseres in reconventie] aangevoerde omstandigheden kunnen niet tot een ander oordeel leiden. Daartoe dient het volgende.
Ter zitting is komen vast te staan dat de elektra inmiddels naar behoren functioneert, zodat hetgeen partijen daarover hebben aangevoerd geen bespreking meer behoeft.
Voor wat betreft het kozijn verschillen partijen gemotiveerd van mening over de vraag voor wiens rekening de herstelkosten dienen te komen. Coppes heeft gesteld dat dit kozijn van binnen is ontwricht en dat [gedaagde in conventie, eiseres in reconventie] daarvoor aansprakelijk kan worden gehouden. In het bestek van dit kort geding is vanwege de gemotiveerde betwisting van Coppes niet voldoende aannemelijk geworden dat hij gehouden is om tot herstel van dit kozijn over te gaan. Ook ten aanzien van het afsluiten van het gehuurde van gas is, ondanks de toelichting die partijen daarover ter zitting hebben gegeven, onvoldoende aannemelijk geworden dat Coppes die afsluiting heeft (laten) realiseren. In het hiervoor in rechtsoverweging 2.2. geciteerde artikel 5 van de huurovereenkomst kan eerder steun worden ontleend voor de
juistheid van de stelling van Coppes.
Wat hiervan verder ook zij, de kantonrechter stelt vast dat in het gehele dossier niet is gebleken dat [gedaagde in conventie, eiseres in reconventie] op enig moment (schriftelijk!) de betaling van de huurpenningen (deels) heeft opgeschort vanwege die door haar gestelde gebreken (waarbij de discussie of deze opschorting op grond van de algemene bepalingen toelaatbaar is in het midden wordt gelaten). Evenmin is door [gedaagde in conventie, eiseres in reconventie] – indien zij van mening was dat het verminderde huurgenot door die beweerde gebreken voor rekening van de verhuurder zou moeten komen – een vordering tot huurprijsvermindering op de voet van art. 7:207 BW ingesteld.
De conclusie uit het vorenstaande is dat de ontruiming van het gehuurde, zoals reeds is overwogen, wordt toegewezen. Coppes heeft er recht op en spoedeisend belang bij dat op een beslissing in een (eventuele) bodemzaak vooruit wordt gelopen. De ontruimingstermijn zal op aan de redelijkheid ontleende gronden worden bepaald op twee weken na betekening van dit vonnis. Krachtens de huurovereenkomst en/of art. 7:225 BW blijft [gedaagde in conventie, eiseres in reconventie] (een bedrag gelijk aan) de huurprijs verschuldigd vanaf 1 februari 2017 tot en met de maand waarin wordt ontruimd. Ook deze vordering wordt dus toegewezen. Coppes behoeft echter geen machtiging van de kantonrechter om het toe te wijzen bevel tot ontruiming zo nodig af te dwingen. De in de wet aan de deurwaarder verleende bevoegdheden tot reële executie (artikelen 555 e.v. Rv in verbinding met art. 444 Rv) worden toereikend geacht, zodat Coppes bij een afzonderlijke machtiging geen belang heeft. De gevorderde dwangsom indien het gehuurde niet wordt ontruimd, zal eveneens worden afgewezen. Coppes kan de ontruiming van het gehuurde immers met dit vonnis zelf (laten) bewerkstelligen, zodat een daaraan gekoppelde dwangsom overbodig is.

Hiervoor in conventie is geoordeeld dat de ontruiming van het gehuurde wordt toegewezen. Dit brengt mee dat [gedaagde in conventie, eiseres in reconventie] geen belang meer heeft bij haar vorderingen in reconventie, zodat de door haar gevorderde reconventionele vorderingen worden geweigerd.

[gedaagde in conventie, eiseres in reconventie] dient als de geheel in het ongelijk gestelde partij te worden veroordeeld tot betaling van de proceskosten aan de zijde van Coppes. Daarbij is rekening gehouden met de gelijktijdige behandeling van de vorderingen in conventie en in reconventie ter zitting en met de omstandigheid dat de reconventionele vorderingen voortvloeien uit het verweer van [gedaagde in conventie, eiseres in reconventie] in conventie.
Met inachtneming van het voorgaande worden de proceskosten aan de zijde van Coppes begroot op:
- exploot van dagvaarding:	€        97,31
- griffierecht:			€      470,00- salaris gemachtigde: 		€
Totaal:				€   1.167,31.
De wettelijke rente over de proceskosten zal op hierna in het dictum te bepalen wijze worden toegewezen.
De nakosten zullen op hierna in het dictum te bepalen wijze eveneens worden toegewezen, evenals de wettelijke rente daarover.
De kantonrechter:

veroordeelt [gedaagde in conventie, eiseres in reconventie] om het gehuurde te ( [woonplaats] , aan de [adres 1] (begane grond), binnen twee weken na betekening van dit vonnis met al de haren en al het hare geheel te ontruimen en onder afgifte der sleutels ter vrije beschikking van Coppes te stellen;
veroordeelt [gedaagde in conventie, eiseres in reconventie] om aan Coppes te betalen:
- een bedrag van € 7.400,00 aan huurachterstand tot en met januari 2017, te vermeerderen met de wettelijke rente vanaf de respectieve vervaltermijnen tot aan de dag der algehele voldoening;
- een bedrag van € 1.200,00 voor iedere ingegane maand vanaf 1 februari 2017 dat [gedaagde in conventie, eiseres in reconventie] in gebreke blijft om het gehuurde te ontruimen;

weigert de gevorderde voorzieningen;

veroordeelt [gedaagde in conventie, eiseres in reconventie] tot betaling van de proceskosten, die aan de zijde van Coppes tot op heden begroot worden op € 1.167,31, bij gebreke van eerdere betaling te vermeerderen met de wettelijke rente vanaf de vijftiende dag na betekening van dit vonnis tot aan de dag der algehele voldoening;
veroordeelt [gedaagde in conventie, eiseres in reconventie] , onder de voorwaarde dat zij niet binnen twee weken na aanschrijving door Coppes volledig aan dit vonnis voldoet, in de na dit vonnis ontstane kosten, begroot op:
- € 100,00 aan salaris gemachtigde, te vermeerderen met de wettelijke rente met ingang van de vijftiende dag na aanschrijving tot aan de dag der algehele voldoening;
- te vermeerderen, indien [gedaagde in conventie, eiseres in reconventie] niet binnen veertien dagen na aanschrijving door Coppes aan dit vonnis heeft voldaan en vervolgens betekening van dit vonnis heeft
plaatsgevonden, met de explootkosten van betekening van dit vonnis, te vermeerderen met de wettelijke rente met ingang van de vijftiende dag na betekening tot aan de dag der algehele voldoening;
verklaart dit vonnis uitvoerbaar bij voorraad;
wijst het meer of anders gevorderde af.
Dit vonnis is gewezen door mr. P. Hoekstra en is in het openbaar uitgesproken.
"
ECLI_NL_RBNNE_2017_4324.xml|False|"Art. 7:204 BW; art. 7:207 BW; huurvermindering wegens structurele (geluids-)overlast en Laag Frequente geluiden (LFG)
Huurder vordert vermindering van de huur omdat zij structureel last heeft van (geluids-)overlast door buren en Laag Frequente Geluiden (LFG). De verhuurder en de wijkagent kunnen na diverse gesprekken en buurtbemiddeling geen objectiveerbare geluidsoverlast vaststellen. Een onderzoek door RUD Drenthe naar LFG levert geen resultaat op. Op de huurder rusten de stelplicht en de bewijslast van de overlast en LFG. Nu een en ander niet kan worden vastgesteld, wijst de kantonrechter de vordering van de huurder af.
Afdeling Privaatrecht
Locatie Assen
zaak-/rolnummer: 5758599 \ CV EXPL  17-1696
in de zaak van
hierna te noemen: [eiser] ,
wonende te [woonplaats] , [adres] ,
eisende partij,
gemachtigde: mr. E.T. van Dalen,
tegen
hierna te noemen: Actium,
gevestigd te 9402 NP Assen , Industrieweg 15,
gedaagde partij,
gemachtigde: mr. S. Bosma.
Het verloop van de procedure blijkt uit:
- het tussenvonnis van 23 mei 2017;
- het proces-verbaal van de comparitie na antwoord van 10 oktober 2017.
De kantonrechter heeft ter comparitie bepaald dat hij vonnis zal wijzen. De datum is nader vastgesteld op vandaag.
De kantonrechter gaat uit van de volgende feiten, die vaststaan omdat ze niet of niet voldoende zijn betwist en/of blijken uit de in zoverre onweersproken gelaten inhoud van de overgelegde producties.
[eiser] huurde sinds 1994 van Actium een zelfstandige woning staande en gelegen aan het adres [adres] te [woonplaats] .
[eiser] heeft op enig moment overlast gemeld van haar buren. Aanvankelijk hadden de meldingen alleen betrekking op het adres [adres] . Naderhand meldde [eiser] met name overlast van het adres [adres] . De overlast had naar haar zeggen aanvankelijk de vorm van te harde geluiden, maar later ging het om zogenaamde Laag Frequente Geluiden (hierna: LFG). [eiser] ervoer door die LFG een bromtoon, druk op de oren, verhoging van haar hartslag en trillingen. Die hinder is volgens [eiser] ontstaan kort na de vervanging c.q. vernieuwing van de CV, het ventilatiesysteem en de (gas-)leidingen achter het keukenblok in een groot gedeelte van de wijk, waaronder ook in de woning van [eiser] . In of omstreeks 2012 heeft deze verbouwing plaats gevonden. Begin januari 2013 kreeg [eiser] naar haar zeggen voor het eerst hinder van LFG. Het geluid wordt gekarakteriseerd als een continu aanwezige (brom)toon, vergelijkbaar met een motor die stationair draait. Daarbij klaagde [eiser] ook over het feit dat de buren sedert medio 2016 een hond hebben die voortdurend blaft als de bewoners weg zijn.
Naar aanleiding van de klachten van [eiser] heeft op 1 april 2014 een
buurtbemiddelingsgesprek plaatsgevonden in het gebouw [adres] te [woonplaats] . Dit heeft niet tot resultaat geleid. [eiser] heeft van dit overleg een verslag gemaakt waarin zij haar onvrede uit over het gesprek.
[eiser] heeft in maart 2015 (wederom) een melding bij de politie gedaan vanwege de ervaren geluidsoverlast. Naar aanleiding daarvan heeft zij gesprekken gehad met de wijkagent en met medewerkers van Actium. In deze gesprekken is het probleem rondom de LFG ook aan de orde geweest.
[eiser] heeft vervolgens de Regionale UitvoeringsDienst Drenthe (RUD Drenthe) gevraagd om een onderzoek in haar woning in te stellen. Dat onderzoek heeft plaatsgevonden op 16 en 17 april 2015, waarbij er door medewerkers van de RUD Drenthe metingen zijn uitgevoerd. Uit de conclusies van de RUD Drenthe blijkt dat op het tijdstip van de meting het geluidsniveau in alle tertsbanden ruim onder de referentiecurve van de NSG (Nederlandse Stichting Geluidshinder) ligt. Dat impliceert dat slechts een beperkt aantal personen deze geluiden kunnen horen. Wel wordt door de RUD Drenthe genoemd dat uit de zogenaamde fft-meting is af te leiden dat de hinder die optreedt in verschillende frequenties zou kunnen zitten. Het lijkt de RUD Drenthe het meest aannemelijk dat de piek rond de 40 en 50 Hz de meeste hinder veroorzaakt, omdat deze frequenties het “dichtst” bij de referentiecurve zitten. De RUD Drenthe stelt dat er (kostbaar) nader onderzoek nodig is om een mogelijke bron van de geluidshinder op te sporen.
De slotalinea van de Conclusie in hoofdstuk 6 van het rapport luidt:
""
De gemachtigde van [eiser] heeft op 4 februari 2016 Actium aangeschreven over de gestelde overlast en de bevindingen van de RUD Drenthe en Actium gesommeerd actie te ondernemen en een nader onderzoek te laten uitvoeren naar de LFG. Als Actium niet bereid zou zijn dat onderzoek uit te voeren, gaf [eiser] aan om in dat geval ex artikel 7:207 lid 1 BW de huurovereenkomst tussen partijen partieel te ontbinden, in die zin dat de huurprijs met een bedrag van € 200,00 per maand moet worden verlaagd.
Bij brief van 11 februari 2016 geeft Actium aan dat het voor haar moeilijk is om te bepalen waar het geluid vandaan komt. Zij geeft te kennen dat zij aan technisch bureau [S] opdracht heeft gegeven om te inspecteren of de CV en de mechanische installatie van [eiser] en haar buren goed is afgesteld. Bij brief van 11 maart 2016 bericht Actium dat [S] niets verkeerds heeft kunnen vaststellen.
In september 2016 heeft [eiser] meerdere keren van LFG melding gemaakt bij de politie.
Medio april 2017 is de huurovereenkomst beëindigd en is [eiser] verhuisd naar Groningen.
[eiser] vordert - na vermindering van eis ter comparitie - bij vonnis, bij voorraad uitvoerbaar:
I. partieel te ontbinden de tussen partijen gesloten huurovereenkomst met betrekking
tot de woning staande en gelegen aan het adres [adres] te [woonplaats] , in dier voege dat gedurende een periode van zes maanden de prijs met € 200,00 per maand wordt verlaagd;
II. Actium te veroordelen om tegen behoorlijk bewijs van kwijting aan [eiser] te betalen een bedrag ad € 1.200,00 op de gronden voornoemd, te vermeerderen met de wettelijke rente over dit bedrag vanaf de dag der dagvaarding tot de dag der algehele voldoening;
III. Actium te veroordelen in de kosten van het geding.
[eiser] baseert zich voor haar vordering op de vaststaande feiten en stelt daartoe nog het volgende.
[eiser] houdt vol dat zij langdurig overlast ondervond in haar woning en van de buren in de vorm van onder meer LFG. De RUD Drenthe heeft aangedrongen op een vervolgonderzoek, maar daar voelde Actium niets voor. Dat zal met de kosten te maken hebben. [eiser] legt aan haar vordering ten grondslag dat Actium toerekenbaar jegens haar tekort is geschoten doordat Actium haar niet het rustig huurgenot heeft verschaft ondanks diverse klachten en aanmaningen op dat punt. Op basis van de vervaltermijn van artikel 7:257 lid 1 BW beperkt [eiser] haar vordering in tijd tot zes maanden. De ernst van de gebreken in combinatie met het structurele karakter van de LFG (in combinatie met beats van muziek, vaatwasser en  wasmachinegeluiden) maakt dat een verlaging van de huurprijs van € 200,00 per maand meer dan op haar plaats is en als redelijk en proportioneel moet worden aangemerkt.
Actium heeft verweer gevoerd met als conclusie afwijzing van de vorderingen. Daartoe heeft zij het volgende aangevoerd.
Indien een verhuurder geen passende (rechts-)maatregelen neemt om overlast van een
overlast plegende huurder te stoppen, schiet hij tekort in de nakoming van zijn
verplichtingen jegens de klagende huurder. Het gebrek bestaat dan uit het stilzitten
van de verhuurder en niet uit de overlast zelf. Zolang de verhuurder wel adequaat tegen
de overlast optreedt maar het hem niet meteen lukt om de overlast te doen stoppen,
komt hij zijn verplichtingen na maar de overlast hoeft daardoor nog niet meteen op te
houden. De huurder die huurvermindering wil omdat hij vindt dat de verhuurder zijn
inspanningsverplichting niet (voldoende) nakomt, heeft te dien aanzien een stelplicht en
bewijslast.
Actium betwist dat sprake is van een gebrek in de zin van artikel 7:204 lid 2 BW. In de
gevallen dat zij klachten van [eiser] over overlast heeft ontvangen, heeft zij onderzocht
in hoeverre sprake was van overlast en waar nodig daartegen adequaat opgetreden. Actium legt een overzicht over waarin is weergegeven wanneer zij klachten heeft ontvangen van [eiser] en welke actie zij daarop heeft ondernomen. Zo heeft op initiatief van de heer [L] buurtbemiddeling plaatsgevonden, heeft [L] gesprekken gevoerd met de bewoners van de [adres] en [adres] , is [L] meerdere keren ter plaatse geweest om de (geluids-)overlast waar te nemen en heeft [L] contact onderhouden met de politie over de gemelde overlast. De bewoners van [adres] en [adres] hebben altijd aangegeven dat zij geen (geluids-)overlast veroorzaken en nooit is de gemelde (geluids-) overlast objectief althans door Actium en/of de politie waargenomen.
[eiser] zou ook overlast hebben ondervonden van zogenaamde LFG. Het enkele feit dat [eiser] LFG waarneemt, betekent nog niet dat sprake is van overlast in de hiervoor aangegeven zin. [eiser] is de enige die de vermeende LFG waarneemt. De RUD Drenthe heeft niet kunnen vaststellen wat de bron is van het gemeten geluidsniveau. Geconcludeerd wordt dat nader onderzoek nodig is om een mogelijke bron op te sporen, maar dat wordt door RUD Drenthe niet aanbevolen. RUD Drenthe concludeert ook dat er geen wettelijke normen zijn voor laagfrequent geluid. Uit het rapport blijkt tot slot niet dat het gemeten geluidsniveau is te kwalificeren als geluidshinder/-overlast waaraan Actium op grond van artikel 7:204 BW iets zou moeten doen. Het ligt gezien de bewijslastverdeling op de weg van [eiser] om met bewijs te komen.
[eiser] vordert ten eerste partiële ontbinding op grond van artikel 7:207 lid 1 BW. Dit artikel
geeft huurder echter geen bevoegdheid tot gedeeltelijke ontbinding maar tot het vorderen van een evenredige vermindering van de huurprijs wanneer sprake is van vermindering van het huurgenot ten gevolge van een gebrek. Deze vordering van [eiser] dient derhalve te worden afgewezen. Voor zover [eiser] bedoelt om ex artikel 7:207 lid 1 BW vermindering van de huur te vorderen, dient ook in dat geval de vordering te worden afgewezen. Zoals betoogd, is namelijk geen sprake van een gebrek en dus evenmin van een herstelverplichting.
[eiser] vordert op de voet van art. 7:207 lid 1 BW vermindering van de huurprijs en gedeeltelijke terugbetaling van huurtermijnen op grond van een gebrek aan het gehuurde, te weten het niet optreden van Actium tegen (geluids-)overlast en LFG. Aangezien [eiser] zich beroept op de rechtgevolgen (huurvermindering) van door haar gestelde feiten (overlast en LFG) dient zij op grond van de hoofdregel van art. 150 van het Wetboek van Burgerlijke Rechtsvordering dan te stellen en te bewijzen dat er in de eerste plaats sprake is van overlast en tevens dat Actium niet voldoende of juiste maatregelen heeft genomen, dan wel daarmee te lang heeft gewacht. De kantonrechter overweegt het navolgende.
Uit de stukken in het dossier blijkt dat [eiser] sinds november 2013 klachten heeft geuit over geluidsoverlast afkomstig van haar buren. Deze klachten hebben zich naderhand vertaald in klachten over LFG. Uit de stukken in het dossier blijkt eveneens dat Actium vanaf november 2013 op deze klachten heeft gereageerd en geacteerd door gesprekken aan te gaan met deze buren, een buurtbemiddelingstraject op te starten en de wijkagent in te schakelen. Er hebben diverse gesprekken over een periode tot in ieder geval 21 september 2016 plaatsgevonden; op meldingen is gereageerd. De conclusie van Actium en de wijkagent is dat er geen objectiveerbare geluidsoverlast is geweest die zou zijn veroorzaakt door de buren. De kantonrechter heeft in het dossier wel veel klachten aangetroffen van [eiser] , maar geen stukken die objectiveerbaar wijzen op overlast veroorzaakt door de buren van [eiser] .
De kantonrechter is met Actium van oordeel dat het rapport van de RUD Drenthe voor Actium geen aanleiding hoefde te zijn een nader onderzoek in te stellen naar LFG. Uit het rapport van de RUD Drenthe blijkt dat op het tijdstip van de meting het geluidsniveau in alle tertsbanden royaal onder de referentiecurve van de NSG (Nederlandse Stichting Geluidshinder) ligt. De RUD Drenthe adviseert geen aanvullend onderzoek; een aanvullend onderzoek is kostbaar terwijl het resultaat onzeker is. Actium heeft de installateur [S] een onderzoek in het gehuurde laten doen en deze heeft vastgesteld dat de technische installaties in orde zijn. Aldus kan niet objectiveerbaar worden vastgesteld dat er sprake is van LFG.
De kantonrechter stelt aldus vast, dat uit de stukken geen objectiveerbare (geluids-) overlast, al dan niet door LFG, blijkt. Behalve door het overleggen van de bij de dagvaarding gevoegde stukken heeft [eiser] geen ter zake doend bewijs aangeboden, bijvoorbeeld bewijs door getuigen. De slotsom moet dan ook zijn dat niet is gebleken van (geluids-)overlast van hetzij de buren, hetzij LFG, die een gebrek opleveren als bedoeld in art. 7:204 BW in samenhang met art. 7:207 lid 1 BW. Dit leidt tot afwijzing van de vorderingen van [eiser] .
De kantonrechter zal [eiser] , die ongelijk krijgt, veroordelen in de kosten van de procedure zoals hierna bij de beslissing is vermeld. De kantonrechter hanteert € 200,00 per punt volgens het liquidatietarief kanton.
De kantonrechter:
wijst de vorderingen van [eiser] af;
veroordeelt [eiser] tot betaling van de proceskosten, tot deze uitspraak aan de zijde van Actium begroot op € 400,00 aan salaris gemachtigde;
verklaart dit vonnis voor wat betreft de proceskostenveroordeling uitvoerbaar bij voorraad.
Dit vonnis is gewezen door de kantonrechter mr. G.J.J. Smits en in het openbaar uitgesproken op 21 november 2017.
typ/conc: 552 / GJJS
coll:
"
ECLI_NL_RBOBR_2018_3640.xml|False|"Deurwaardersrenvooi. Vonnissen tegen twee broers kunnen ten uitvoer worden gelegd tegen andere broer tevens oorspronkelijk huurder als ""zich daarin bevindend persoon"".

Civiel Recht
Zittingsplaats 's-Hertogenbosch
Zaaknummer / rolnummer: C/01/335689 / KG ZA 18-380

in de zaak die door:

gerechtsdeurwaarder te Eindhoven,
optredend als executerend deurwaarder,
op grond van artikel 438 lid 4 Rv aanhangig is gemaakt tussen:

gevestigd te [woonplaats],
executante,
advocaat: mr. R.A. Wijnands te Schinnen,
en
wonende te [woonplaats],

wonende te [woonplaats],

wonende te [woonplaats],
geëxecuteerden,
advocaat: mr. ing. H.J.M. Smelt te Eindhoven.
Partijen worden hierna “de deurwaarder”, “[executante]” en “[geëxecuteerden]” genoemd.
De procedure blijkt uit:
- het proces-verbaal van de deurwaarder van 13 juni 2018 met producties;
- de brief van 15 juni 2018 van de zijde van [executante] met producties;
- de brief van 18 juli 2018 van de zijde van [geëxecuteerden] met producties;
- de mondelinge behandeling, die op 20 juli 2018 heeft plaatsgevonden.
De deurwaarder, [executante] en haar advocaat, evenals de advocaat van [geëxecuteerden] zijn verschenen. [geëxecuteerden] zelf was wegens vakantie niet aanwezig. De advocaat heeft het standpunt van [geëxecuteerden] toegelicht aan de hand van een pleitnota.
Ten slotte is vonnis bepaald.
[executante] heeft per 1 januari 2000 aan [geëxecuteerde 1] verhuurd de woning staande en gelegen aan de [adres] (hierna genoemd “de woning”).
Op de huurovereenkomst die partijen op 6 januari 2000 respectievelijk 15 januari 2000 hebben getekend, zijn de algemene bepalingen huurovereenkomst woonruimte van toepassing verklaard. Artikel 1.1 van deze algemene bepalingen bepaalt onder andere: “
[geëxecuteerde 1] heeft zich op 5 maart 2001 uitgeschreven van het adres van de woning in de Basisregistratie Personen (hierna genoemd “BRP”).
[geëxecuteerde 2] en [geëxecuteerde 3] hebben zich vervolgens op enig moment ingeschreven op het adres in de BRP en hun intrek genomen in de woning. Er is door hen geen huurovereenkomst gesloten met [executante].
[executante] heeft [geëxecuteerde 2] en [geëxecuteerde 3] afzonderlijk in rechte betrokken voor de kantonrechter te Eindhoven. Bij vonnissen van 19 april 2018 (6411511 / CV EXPL 17-9592 respectievelijk 6409408 / CV EXPL 17-9536) is vast komen te staan dat [geëxecuteerde 2] en [geëxecuteerde 3] zonder recht of titel in de woning verblijven. [geëxecuteerde 2] en [geëxecuteerde 3] zijn om die reden door de kantonrechter veroordeeld als volgt:








Op 25 mei 2018 zijn de vonnissen aan [geëxecuteerde 2] en [geëxecuteerde 3] betekend, met bevel om aan de veroordelingen te voldoen.
Op 13 juni 2018 is de ontruiming van de woning aangevangen. [geëxecuteerde 2] en [geëxecuteerde 3] zijn met “het hunne” ontruimd. De ontruiming is daarna gestaakt omdat [geëxecuteerde 1] aldaar is getroffen, een inschrijving op het adres in de BRP heeft getoond en zich heeft beroepen op zijn huurrecht op basis van de per 1 januari 2000 nog bestaande huurovereenkomst.
[executante] heeft zich voorts tegenover de deurwaarder beroepen op diens ministerieplicht en zich op het standpunt gesteld dat de ontruiming van [geëxecuteerde 1] op grond van de vonnissen van 19 april 2018 mogelijk is. [executante] heeft de deurwaarder opdracht gegeven tot executie. De deurwaarder stuit op een bezwaar.
De deurwaarder heeft in zijn proces-verbaal van 13 juni 2018 toegelicht dat zijn bezwaar inhoudt dat er door [executante] een beroep wordt gedaan op zijn ministerieplicht met als doel de ambtshandeling (ontruiming) uit te voeren, terwijl het ontbreken van een veroordeling tot ontruiming ten laste van [geëxecuteerde 1] hem dit belet. Dit klemt temeer nu  een huurovereenkomst en een inschrijving in de BRP heeft getoond. Bovendien geldt dat, ook indien [geëxecuteerde 1] zijn woonplaats zou hebben prijsgegeven, hierdoor de overeenkomst niet eindigt. De deurwaarder heeft aldus verzocht te bepalen dat ontruiming van [geëxecuteerde 1] op grond van de vonnissen van 19 april 2018 niet is toegestaan.
[executante] en [geëxecuteerden] hebben hun standpunten naar voren gebracht.
Op de stellingen van partijen wordt hierna, voor zover van belang, nader ingegaan.
In geval van twijfel over de vraag of de deurwaarder zijn ministerie moet verlenen aan de door een schuldeiser voorgestane wijze van executie, kan de deurwaarder op de voet van artikel 438 lid 4 Rv zich bij de voorzieningenrechter vervoegen om deze in kort geding tussen betrokken partijen te doen beslissen.
In geschil is de vraag of de deurwaarder gerechtigd is [geëxecuteerde 1] te ontruimen in opdracht van [executante] op basis van de vonnissen van 19 april 2018 jegens [geëxecuteerde 2] en [geëxecuteerde 3].
[executante] stelt dat ontruiming mogelijk is en voert hiertoe, kort samengevat, het volgende aan.
[geëxecuteerde 1] heeft zich na het sluiten van de huurovereenkomst per 1 januari 2000, zonder medeweten van [executante], op 5 maart 2001 uitgeschreven van het adres in de BRP. [geëxecuteerde 1] heeft zich nooit bij [executante] gemeld, de woning niet meer bewoond en aldus zijn huurrecht verwerkt en zijn woonplaats prijsgegeven zoals bedoeld in artikel 1:11 BW. Tijdens de mondelinge behandeling in de bodemprocedures die hebben geleid tot de vonnissen van 19 april 2018, is door [geëxecuteerde 3] bevestigd dat [geëxecuteerde 1] niet meer op het adres woonde. Door zich thans te beroepen op de huurovereenkomst wordt door [geëxecuteerden] misbruik van recht gemaakt. Er is een wisseltruc uitgevoerd en dat wordt thans opnieuw geprobeerd. [geëxecuteerde 1] heeft zich daags voor de ontruiming opnieuw ingeschreven op het adres enkel met het doel de ontruiming te frustreren.
[geëxecuteerden] voert hiertegen, zakelijk weergegeven, het volgende aan.
De huurovereenkomst tussen [geëxecuteerde 1] en [executante] is nooit geëindigd. [executante] beschikt niet over een ontruimingstitel ten laste van [geëxecuteerde 1]. Laatstgenoemde heeft de overeenkomst ook niet opgezegd en hij is thans ingeschreven op het adres. Ook indien hij zijn adres zou hebben prijsgegeven, eindigt de huurovereenkomst daardoor niet. De ontruiming van [geëxecuteerde 1] kan niet worden toegestaan.
De voorzieningenrechter overweegt als volgt.
Vaststaat dat [geëxecuteerde 1] zich per 5 maart 2001 heeft uitgeschreven van het adres van de woning in de BRP. Voldoende aannemelijk is dat [executante] niet wist van deze uitschrijving, en niet wist dat [geëxecuteerde 1] niet langer in de woning woonde. [executante] heeft onweersproken gesteld dat de huurbetalingen afkomstig waren van “[geëxecuteerde 1]”, zodat [executante] geen reden tot onderzoek had. [geëxecuteerden] heeft evenmin weersproken dat eerst door de procedures die [executante] is gestart tegen [geëxecuteerde 2] en [geëxecuteerde 3], de daadwerkelijke woonsituatie van de [gebroeders] aan het licht is gekomen, waarna [executante] een standpunt heeft kunnen innemen. In dit licht kan niet gesteld worden dat [executante] de woonsituatie heeft gedoogd. Thans kan aangenomen worden dat de betalingen niet zijn verricht door [geëxecuteerde 1], maar door [geëxecuteerde 2] en dat [geëxecuteerden] aldus gebruik heeft gemaakt van het feit dat deze broers dezelfde voorletter en achternaam hebben. [geëxecuteerde 1] zelf heeft geen standpunt ingenomen. Hij heeft zich niet bij [executante] gemeld en zich evenmin gemengd in de gevoerde bodemprocedures.
Voldoende aannemelijk is dat [geëxecuteerde 1] niet in de woning heeft gewoond sinds 5 maart 2001. [geëxecuteerden] heeft niet weersproken dat [geëxecuteerde 3] ten overstaan van de kantonrechter heeft verklaard dat [geëxecuteerde 1] niet op het adres woonde. Daarnaast staat vast dat [geëxecuteerde 1] zich eerst per 11 juni 2018 - daags voor de ontruiming - opnieuw heeft ingeschreven op het adres van de woning.
[geëxecuteerden] heeft gesteld dat [geëxecuteerde 1] zijn broer [geëxecuteerde 3] in de woning mag laten wonen. Volgens de stellingen van [geëxecuteerden] heeft [geëxecuteerde 3] wederom zijn intrek genomen in de woning. [geëxecuteerden] miskent hiermee dat [geëxecuteerde 3] is veroordeeld tot ontruiming bij vonnis van 19 april 2018 en dat de ontruiming jegens hem heeft plaatsgevonden op 13 juni 2018. Aannemelijk is dat [geëxecuteerde 1] zich heeft ingeschreven en zich op de huurovereenkomst heeft beroepen, enkel om [geëxecuteerde 3] in de woning te kunnen laten wonen, terwijl hij daar niet hoort te wonen.
In artikel 3:13 BW is bepaald dat degene aan wie een bevoegdheid toekomt, haar niet kan inroepen, voor zover hij haar misbruikt. Een bevoegdheid kan onder meer worden misbruikt door haar uit te oefenen met een ander doel dan waarvoor zij is verleend.
Hiervan is in dit geval sprake. In de gegeven omstandigheden kan immers naar het oordeel van de voorzieningenrechter aangenomen worden dat [geëxecuteerde 1] zich enkel opnieuw heeft ingeschreven in de BRP en zich heeft beroepen op de huurovereenkomst om zijn jongere broer [geëxecuteerde 3] in de woning te kunnen laten wonen. Dit is een ander doel dan waarvoor de huurovereenkomst door [executante] is aangegaan, namelijk het verhuren van de woning aan [geëxecuteerde 1]. [executante] diende [geëxecuteerde 1] het huurgenot van de woning te verschaffen. [geëxecuteerde 1] moest de huurprijs (tijdig) betalen en de woning zelf bewonen.
De voorzieningenrechter stelt voorop dat een ontruiming een ingrijpende maatregel is, waarvoor in kort geding slechts ruimte bestaat als met een zeer grote mate van waarschijnlijkheid valt te verwachten dat in een bodemprocedure de huurovereenkomst zal worden ontbonden en daarbij ontruiming van het gehuurde zal worden bevolen. Bij deze afweging dient, ook in het huurrecht, als uitgangspunt dat iedere tekortkoming van een partij in de nakoming van een verbintenis uit een overeenkomst grond oplevert voor ontbinding van de overeenkomst, tenzij de tekortkoming gezien haar bijzondere aard of geringe betekenis deze ontbinding met haar gevolgen niet rechtvaardigt.
Gelet op al het voorgaande acht de voorzieningenrechter het voldoende waarschijnlijk dat in een bodemprocedure wordt geoordeeld dat de ontbinding van de huurovereenkomst tussen [executante] en [geëxecuteerde 1], voor zover deze nog bestaat, gerechtvaardigd is. [geëxecuteerde 1] heeft immers meer dan 17 jaar niet in de woning gewoond, zich uitgeschreven van het adres en niets meer laten horen tot de dag van de ontruiming. In dit verband is tevens van belang dat [executante] contractsvrijheid toekomt, en dat zij zich in een jaar viermaal genoodzaakt heeft gezien te dagvaarden wegens huurachterstand.
De voorzieningenrechter tekent verder nog aan dat [executante], enkel zekerheidshalve, de huurovereenkomst met [geëxecuteerde 1] in ieder geval tegen 1 januari 2019 heeft opgezegd bij brief van 28 juni 2018.
De slotsom is dat de ontruiming ook jegens [geëxecuteerde 1] kan worden uitgevoerd. [executante] heeft weliswaar geen opzegging van hem ontvangen, noch een ontruimingstitel jegens hem, maar volgens de vonnissen van 19 april 2018 dienen “alle zich daarin bevindende personen” tevens te worden ontruimd. [geëxecuteerde 1] dient in de gegeven omstandigheden als zodanig te worden aangemerkt, zodat ontruiming jegens hem ook gelegitimeerd is. De vonnissen van 19 april 2018 zijn (nog) niet achterhaald door een uitspraak van het hof. De deurwaarder zal aldus niet langer zijn ministerie dienen te onthouden en conform de opdracht van [executante] tot algehele ontruiming van de woning dienen over te gaan.
De voorzieningenrechter overweegt dat de deurwaarder zijn bevoegdheid om een deurwaardersrenvooi in te stellen niet nodeloos heeft uitgeoefend, zodat geen aanleiding bestaat hem in de kosten te veroordelen. De proceskosten van de deurwaarder zullen voor rekening van [executante] als executante worden gebracht, nu deze kosten voortvloeien uit de door [executante] aan de deurwaarder gegeven opdracht tot ontruiming. Daarna zullen de kosten tegenover [geëxecuteerden] mogen gelden als executiekosten. De proceskosten worden begroot op:
- griffierecht	€	626,00
- salaris advocaat	€
Totaal	€ 	1.259,00
De voorzieningenrechter:
beslist dat de deurwaarder zijn ministerie niet dient te onthouden en dient over te gaan tot de door [executante] opgedragen ontruiming op de voet van de vonnissen van de kantonrechter te Eindhoven van 19 april 2018;
brengt de proceskosten van € 1.259,00 ten laste van [executante];
verklaart dit vonnis uitvoerbaar bij voorraad.
Dit vonnis is gewezen door mr. E. Loesberg en in het openbaar uitgesproken op 27 juli 2018.
"
ECLI_NL_RBOBR_2016_3604.xml|False|"Schade aan laag gelegen perceel met woonhuis door hevige regenval. De rechtbank is van oordeel dat de gemeente haar rioleringszorgplicht en haar hemelwaterzorgplicht niet heeft geschonden. Wel heeft zij als eigenaar van het hoger gelegen erf onrechtmatig gehandeld door niet te voorkomen dat uittredend rioolwater via de openbare weg kon afstromen naar het perceel van eiser. Uittredend rioolwater is naar het oordeel van de rechtbank geen van nature aflopend water waarvoor voor lagere gelegen erven op grond van artikel 5:38 BW een ontvangstplicht geldt.

Civiel Recht
Zittingsplaats 's-Hertogenbosch
zaaknummer / rolnummer: C/01/271613 / HA ZA 13-877

in de zaak van
wonende te [woonplaats] ,
2.
wonende te [woonplaats] ,
eisers,
advocaat mr. M. Rebel te Renswoude,
tegen
de publiekrechtelijke rechtspersoon

zetelend te Cuijk,
gedaagde,
advocaat mr. J.M.H.W. Bindels te Arnhem.
Partijen zullen hierna [eisers] en Gemeente Cuijk genoemd worden.
Het verloop van de procedure blijkt uit:
het tussenvonnis van 25 maart 2015
het deskundigenbericht
de conclusie na deskundigenbericht tevens wijziging van eis van [eisers] , waarna de vordering als volgt komt te luiden:

1.
2.
3.




4.
5.
6.
- de antwoordconclusie na deskundigenbericht van Gemeente Cuijk.
Ten slotte is vonnis bepaald.
In het tussenvonnis van 25 maart 2015 heeft de rechtbank ing. R. Wentink als deskundige benoemd ter beantwoording van de navolgende vragen:









De deskundige heeft op 16 december 2015 rapport uitgebracht. Samengevat heeft hij de vragen als volgt beantwoord:
Ad 1. De neerslag die tussen 27 juli 8.00 uur en 29 juli 8.00 uur is gevallen, is van een dermate hoeveelheid en intensiteit dat deze niet zonder meer door de omgeving (infiltratie van regenwater in tuinen en openbaar groen) en het rioleringssysteem kan worden verwerkt. Met name de hevige neerslag rond 22.00 uur op 28 juli overschrijdt ruimschoots de capaciteit van het rioolstelsel. Bij hevige neerslag zoals op de avond van 28 juli zal het regenwater dat niet door het riool kan worden verwerkt, via de rijweg en tuinen afstromen richting het laagste punt. Dit laagste punt is de [adres eisers] (rb: perceel van [eisers] ). Op dit laagste punt kan ook rioolwater uit de riolering stromen via de kolken langs de weg. Geconcludeerd kan worden dat de voorgeschiedenis, de hoeveelheid en intensiteit van de neerslag op 28 juli 2012 de aanleiding is geweest voor de wateroverlast bij perceel [adres eisers] . Ook uittredend rioolwater heeft bijgedragen aan de wateroverlast.
Ad 2. Berekend volgens de methode WOLK (WaterOverlast Landschaps Kaart) is er ongeveer 107 m3 (regen)water naar de oprit en woning van [eisers] gestroomd en heeft er in de tuin circa 4 m3 water gestaan. Op het perceel van [eisers] verzamelt zich het meeste water aan de noordzijde van de woning (voor de garage). Vanaf de rijweg van de [naam wijk/straat] is 57 m3 regenwater via de inrit naar het lage deel voor de garage gestroomd. Vanaf het voet-/fietspad langs de [straatnaam 2] is 11 m3 regenwater via de tuin naar het lage deel voor de garage gestroomd. 10 m3 is daarheen afgestroomd vanuit de tuin van [eisers] zelf en 29 m3 vanuit de hoger gelegen tuinen van de buren. Op 28 juli 2012 heeft zich een situatie voorgedaan die dicht komt bij T=5 (29,4 mm neerslag in 60 minuten). Uit berekeningen van Grontmij blijkt dat in die situatie ongeveer 20 tot 40 cm rioolwater op straat staat ter hoogte van [adres eisers] . Bij deze T=5 situatie treedt er volgens de berekeningen van Grontmij circa 46 m3 rioolwater via de putten en/of kolken vlakbij [adres eisers] uit de riolering. Dit rioolwater zal naar het laagste punt van de [naam wijk/straat] zijn gestroomd en van daar het perceel [adres eisers] op. Omdat het grootste deel van dit rioolwater zich bij het regenwater op het perceel van [eisers] heeft gevoegd, zal rond diens pand ongeveer 150 m3 water hebben gestaan. De conclusie is dat de wateroverlast op het perceel [adres eisers] grotendeels is veroorzaakt door afstromend water vanaf de [naam wijk/straat] , het voet-/fietspad langs de [straatnaam 2] en de buurpercelen. Ook is uittredend rioolwater naar het perceel [adres eisers] gestroomd.
Ad 3. Op 28 juli 2012 is ’s avonds meer water in een uur gevallen (namelijk 28,4 mm) dan bij bui 08 (19,8 mm) het geval is. De neerslagwaarden (intensiteiten) waren op 28 juli gedurende de eerste 25 minuten hoger dan bij bui 08, in de volgende 35 minuten waren de neerslagwaarden lager dan bij bui 08.
Ad 4. In de avond van 28 juli 2012 was op de [naam wijk/straat] en het voet-/fietspad van de [straatnaam 2] sprake van een water-op- straat-situatie.
Ad 5. Van de [naam wijk/straat] is circa 57 m3 regenwater dat niet meer op straat geborgen kon worden afgestroomd naar perceel [adres eisers] . Op straat is ongeveer 4,6 m3 regenwater blijven staan. Op het voet-/fietspad van de [straatnaam 2] is ter plaatse van perceel [adres eisers] circa 7 m3 water op straat blijven staan. Circa 11 m3 is de tuin van perceel [adres eisers] ingelopen. Daarnaast is circa 46 m3 rioolwater naar perceel [adres eisers] afgestroomd.
Ad 6. De situering van de straatkolken en de onderhoudstoestand van de riolering zijn naar verwachting beperkt van invloed geweest op het ontstaan van de wateroverlast. Deze kunnen hoogstens er aan hebben bijgedragen dat de wateroverlast enkele minuten eerder optrad.
Ad 7. Medio september 2013 heeft Gemeente Cuijk een overstort op de berging [naam wijk/straat] / [straatnaam 3] gerealiseerd. Verder is in het najaar van 2014 het riool in de [straatnaam 4] vergroot. Naast het bestaande riool is een riool aangelegd met een diameter van 800 mm. Ook de schildmuur ter hoogte van het Kerkhof is verwijderd. Grontmij heeft het effect van deze maatregelen voor het perceel van [eisers] berekend op een afname van de kans op wateroverlast van 1 x per 2 jaar naar 1 x per 2 tot 5 jaar. Daarbij heeft Grontmij nog gerekend met een diameter van 600 mm voor het riool in de [straatnaam 4] in plaats van 800 mm. Die extra vergroting kan ertoe bijdragen dat de overlast verder afneemt. Omdat met bovenstaande maatregelen niet alle problemen voor het perceel [adres eisers] zijn opgelost, zijn aanvullende maatregelen nodig. Omdat er vele maatregelen mogelijk zijn, met daarbij weer vele subvarianten, is een eerste verkenning uitgevoerd om inzicht te krijgen in de totale kosten van de oplossingen. Bij een keuze voor één van de maatregelen zal een nadere uitwerking nodig zijn om de exacte maatregelen en kosten te bepalen. In principe zijn drie strategieën te volgen:
1. Maatregelen treffen in (hoofdzakelijk) de openbare ruimte:
Het verwijderen van de kolken op het laagste traject van de [naam wijk/straat] , het aanbrengen van drempels en lijngoten op de [naam wijk/straat] en een ondergrondse berging (bijvoorbeeld bestaande uit kunststof infiltratiekratjes) ter grootte van ongeveer 22 m3 en het knevelen van de putdeksel van de riolering in het laagste deel. Een en ander zoals weergegeven in figuur 3.6 in het rapport. De bergingscapaciteit is voldoende voor het verwerken van bui 9. Op eigen terrein moet de pompinstallatie die het regenwater van de inrit en het vuilwater van de woning verpompt van een terugslagklep worden voorzien om terugstroming van rioolwater bij een volle riolering te voorkomen.
Het plaatsen van een hoge opsluitband of trottoirband (figuur 3.7 in het rapport) op openbaar of particulier terrein die zo’n 10 cm boven het voetpad-/fietspad langs de [straatnaam 2] uitsteekt om het regenwater dat afstroomt van dat pad van het perceel [adres eisers] weg te houden. Bij het bepalen van de lengte van de band moet er rekening mee gehouden worden dat deze niet te kort moet zijn omdat als alleen met perceel [adres eisers] rekening wordt gehouden het regenwater kan afstromen naar andere percelen. De totale kosten voor het treffen van maatregelen in de openbare ruimte wordt geraamd op (€ 23.564,00 [naam wijk/straat] + € 2.250,00 [straatnaam 2] =) € 25.814,00.
2. Opvang op eigen perceel:
Door een drempel vlak voor de inrit van het perceel te plaatsen kan enige (extra) waterberging op de rijweg ( [naam wijk/straat] ) gerealiseerd worden. Een tweede drempel moet voorkomen dat het water in het pand komt en zorgt ervoor dat het water geleid wordt naar een ondergrondse berging. Om een bui 9 op te vangen dient circa 150 m3 water geborgen te worden. Daarvoor is een voorziening nodig van ongeveer 5 m breed, 1,5 m diep en 20 m lang. Dit zouden kunststof infiltratiekratjes kunnen zijn. Hierin kan ook het afstromend water van de [straatnaam 2] en de buurpercelen geborgen worden. Daartoe moeten dan inloopopeningen (bijvoorbeeld straatkolken) naar de berging worden gemaakt. De berging moet waterdicht zijn om te voorkomen dat enerzijds grondwater het systeem kan binnendringen en anderzijds om te voorkomen dat opgeslagen rioolwater in de bodem infiltreert. Lediging van de berging vindt plaats door de berging met een pvc-buis aan te sluiten op de huidige pompinstallatie. De pompinstallatie moet van een terugslagklep worden voorzien en de putdeksel van de riolering bij de oprit naar het perceel moet gekneveld worden. De te treffen maatregelen zijn weergegeven in de figuren 3.8 en 3.9 in het rapport. De kosten van de opvang op eigen terrein worden geraamd op € 105.159,00.
3. Isoleren van het perceel van de omgeving:
Het perceel kan door een keerwand te plaatsen die boven het maaiveld uitsteekt geïsoleerd worden ten opzichte van de omgeving.  Deze oplossing is weergegeven in figuur 3.10 in het rapport. Aan de kant van de [naam wijk/straat] moet de keerwand ongeveer 1 m boven het maaiveld uitsteken. Ter plaatse van de inrit zal dit een waterdicht schuifhek moeten zijn. Aan de overige zijden dient de keerwand minimaal 1 m boven het aangrenzende maaiveld uit te steken. De kosten van deze variant worden geraamd op € 102.059,00.
Ad 8. De lage ligging van perceel [adres eisers] maakt dat het regenwater dat niet infiltreert of niet op straat kan worden geborgen het eerst naar dit perceel afstroomt. Als het perceel een paar meter hoger had gelegen zouden de maatregelen niet voor de bescherming van dit perceel nodig zijn geweest, met uitzondering van de voorziening om het afstromen van regenwater vanaf het voetpad-/fietspad langs de [straatnaam 2] . Het probleem zou zich dan verplaatsen naar de verdiept gelegen garage op perceel [perceel/adres] en/of naar de woning van [perceel/adres] .
Ad 9. Door de klimaatontwikkelingen zal de intensiteit van de neerslag (met name in de zomerperiode) ten eerste heviger worden. Er zullen meer buien gaan vallen die op zich kort duren (maximaal 1-2 uur), maar waarin veel neerslag valt. Als alleen op of direct rond perceel [adres eisers] maatregelen getroffen worden op basis van de huidige uitgangspunten (bui 8 of bui 9), kan het bij een volgende bui weer mis gaan. Alleen een (hoge) keerwand rond het perceel of het aanbrengen van meer berging op het perceel kan dan voldoende bescherming bieden. Ten tweede geldt dat als de toestroom van water naar perceel [adres eisers] wordt geweerd een andere plek in de buurt het laagste punt wordt en daar problemen zullen gaan optreden. Ten derde ligt een groot deel van het probleem bij de tuinen van de buren. Volgens de berekeningen komt een aanzienlijke hoeveelheid water daar vandaan. Nagegaan moet worden of dit thans ook werkelijk nog zo is. Mogelijk hebben de buren na 28 juli 2012 al maatregelen getroffen of anderszins wijzigingen aangebracht die van invloed zijn op de hoeveelheid afstromend regenwater.
De rechtbank stelt voorop, dat op Gemeente Cuijk vanuit het publiek recht een rioleringszorgplicht en een hemelwaterzorgplicht rust. Deze zorgplichten zijn neergelegd in de navolgende bepalingen van de Wet Milieubeheer en de Waterwet.
In artikel 10.33, lid 1 Wet Milieubeheer is bepaald:
1.
In artikel 3.5 Waterwet is bepaald:


Uit de wetsgeschiedenis van artikel 3.5 Waterwet blijkt, dat de gemeentelijke hemelwaterzorgplicht in beginsel niet meer omvat dan het door de gemeente aanbieden van een voorziening, waarin het hemelwater kan worden geloosd. Beleidsmatig bestaat er een voorkeur dat dit een van het rioolstelsel gescheiden voorziening (een openbaar hemelwaterstelsel) is, maar ook een gemengd riool (rb: dit is hier het geval) is mogelijk. Het ingezamelde hemelwater zal vervolgens ook moeten worden verwerkt. Daarop ziet het tweede lid van artikel 3.5. Het is aan de gemeente te kiezen hoe, bijvoorbeeld door bergen, transporteren en elders nuttig toepassen (bijvoorbeeld ten behoeve van de bestrijding van verdroging of paalrot), of het al dan niet na zuivering terugbrengen op of in de bodem of het oppervlaktewater. Verder is van belang, zoals ook uit het begrip ‘doelmatig’ in artikel 3.5 blijkt, dat de gemeentelijke taak het karakter heeft van een inspanningsverplichting. Bij de invulling van haar taak heeft de gemeente derhalve een beleidsvrijheid om, afgestemd op de lokale problematiek, een integrale afweging te maken hoe om te gaan met het afvloeiende hemelwater.
Het rioolstelsel waar het in deze zaak om gaat is een gemengd rioolstelsel. Het dient zowel voor de inzameling en transport van afvalwater als voor de inzameling en transport van hemelwater. Het rioolstelsel fungeert derhalve als instrument om invulling te geven aan beide hiervoor vermelde zorgplichten. De rechtbank begrijpt de stellingen van [eisers] aldus, dat Gemeente Cuijk (onder meer) onrechtmatig jegens hem heeft gehandeld door een voor de inzameling en afvoer van hemelwater ontoereikend riool in stand te laten en daarmee haar publiekrechtelijke hemelwaterzorgplicht te verzaken.
De rechtbank stelt op grond van de bevindingen van de deskundige vast, dat op 28 juli 2012 sprake is geweest van neerslagwaarden die hoger waren dan bij een standaard bui van type 08. Nu de bevindingen op dat punt niet zijn betwist, zal daar in rechte verder van worden uitgegaan. Daarmee staat vast dat de regenval op 28 juli 2012 heviger was dan waarvoor het rioolstelsel ter plaatse in de jaren 70 naar destijds geldende normering was ontworpen. Uitgaande van het antwoord van de deskundige op vraag 6 is er geen aanleiding te veronderstellen dat de onderhoudstoestand van de riolering en/of de situering van de straatkolken van wezenlijke invloed zijn geweest op het ontstaan van de water-op-straat-situatie ter plaatse van het perceel van [eisers] . In zoverre is noch gerelateerd aan de ontwerpnormen noch gerelateerd aan de staat van onderhoud reden om een tekortschieten van Gemeente Cuijk in haar zorgplicht als beheerder van het rioolstelsel aan te nemen. Voorts is van belang dat Gemeente Cuijk, zoals (onder meer) uit de beantwoording van vraag 7 door de deskundige kan worden afgeleid, zich niet beperkt tot de instandhouding van het bestaande stelsel maar ook actief rekening houdt met de gevolgen van de toename van extreme regenval en werkt aan capaciteitsvergroting. Dat de genomen maatregelen er niet toe leiden dat bij extreme regenval sprake kan zijn van uittredend rioolwater (zoals volgens nadere informatie van partijen kennelijk op 30 mei 2016 het geval was) leidt niet tot de conclusie dat reeds daarom een schending van de zorgplicht moet worden aangenomen. De zorgplicht heeft immers niet het karakter van een resultaatverplichting. De stelling van [eisers] dat de schade op 28 juli 2012 (mede) is ontstaan doordat het rioolstelsel niet voldoet aan de daaraan te stellen eisen wordt dan ook verworpen.
Het geschil spitst zich er vervolgens op toe of Gemeente Cuijk had moeten voorkomen c.q. voor de toekomst moet voorkomen dat hemelwater en/of uittredend rioolwater afstroomt van de openbare ruimte naar het lager gelegen perceel van [eisers] .
Op grond van artikel 5:38 BW moeten lagere erven het water ontvangen dat van hoger gelegen erven van nature afloopt. Op grond van artikel 5:39 BW mag de eigenaar van een erf -voor zover hier van belang - niet in een mate of op een wijze die volgens artikel 6:162 BW onrechtmatig is aan eigenaars van andere erven hinder toebrengen door wijziging te brengen in de loop, hoeveelheid of hoedanigheid van over zijn erf stromend water. Uit het rapport van de deskundige blijkt dat de wateroverlast op 28 juli 2012 ontstond door afstromend regenwater van het verharde oppervlak van de [naam wijk/straat] en de [straatnaam 2] , vanuit de tuin van [eisers] zelf en vanuit de hoger gelegen tuinen van de buren. Zoals uit de beantwoording van vraag 5 blijkt, heeft volgens de deskundige op het perceel van [eisers] afgerond 150 m3 (de optelling komt uit op 153 m3) water gestaan. Daarvan was 114 m3 afkomstig van de openbare ruimte. Voor zover het daarbij ging op hemelwater van het verhard oppervlak van de [naam wijk/straat] en de [straatnaam 2] heeft [eisers] geen feiten gesteld waaruit zou kunnen volgen dat het hier niet om van nature aflopend regenwater zou gaan. Gesteld noch gebleken is dat als gevolg van wijziging van het straatprofiel of door ingrijpen anderszins sinds de bouw van de woning van [eisers] wijziging in de belasting van het perceel van [eisers] met aflopend hemelwater is ontstaan. Naar het oordeel van de rechtbank kan het via putten en/of kolken nabij het perceel van [eisers] uitgetreden en vervolgens naar zijn perceel afgestroomde (met hemelwater verdund) rioolwater echter niet gelijk gesteld worden met van nature aflopend water. Bij het rioolwater gaat het (hoofdzakelijk) om water dat actief door Gemeente Cuijk van elders is aangevoerd naar de [naam wijk/straat] om vandaar verder te worden getransporteerd naar een rioolwaterzuiveringsinstallatie. Voor dit rioolwater geldt de in artikel 5:38 BW geregelde ontvangstplicht naar het oordeel van de rechtbank niet. Van [eisers] kan niet worden gevergd dat hij voorzieningen treft om de schade en hinder die hij als eigenaar van het lager gelegen erf als gevolg van het afstromen van dit rioolwater te voorkomen. Als eigenaar van het hoger gelegen erf rust die taak naar het oordeel van de rechtbank op Gemeente Cuijk. De omstandigheid dat Gemeente Cuijk het afstromen van het rioolwater op 28 juli 2012 niet heeft voorkomen, is onrechtmatig jegens [eisers] .
Het voorgaande brengt met zich dat Gemeente Cuijk gehouden is de schade die het gevolg is van het afstromen van het rioolwater naar zijn perceel op 28 juli 2012 te vergoeden. De bijdrage van het rioolwater in het ontstaan van de totale schade kan uitgaande van het volume op 30% van de totale kosten worden geraamd. [eisers] heeft aangevoerd dat de totale schade aan de tuin € 87.316,79 heeft bedragen. Naar zijn zeggen is 20% daarvan door de verzekering gedekt, zodat de schade voor hem € 73.375,45 bedraagt. Daarvan uitgaande zou het door Gemeente Cuijk te vergoeden bedrag begroot kunnen worden op (30% van € 73.375,45 =) € 22.012,65. Gemeente Cuijk heeft de hoogte van de schade echter bij gebrek aan wetenschap betwist. Met Gemeente Cuijk is de rechtbank van oordeel, dat thans onvoldoende inzicht bestaat in de daadwerkelijk door [eisers] geleden schade. [eisers] zal in de gelegenheid worden gesteld stukken in het geding te brengen waaruit blijkt:
dat de schade aan de tuin slechts voor 20% van de verzekerde som werd gedekt;
de hoogte van het door de verzekeraar uitgekeerde bedrag;
de hoogte van de kosten van de uitgevoerde herstelwerkzaamheden (offertes en facturen)
e betaling voor het uitgevoerde herstel.
Tevens zal hij in de gelegenheid worden gesteld nader te onderbouwen waaruit blijkt, dat hij een totaalbedrag van € 2.250,00 aan eigen risico als gevolg van het voorval van 28 juli 2012 voor zijn rekening heeft moeten nemen. Hiertoe zal de zaak naar de rol worden verwezen voor het nemen van een akte aan de zijde van [eisers] .
[eisers] heeft behalve schadevergoeding ook gevorderd dat Gemeente Cuijk specifieke maatregelen treft om wateroverlast op zijn perceel te voorkomen. De deskundige heeft in zijn rapport beschreven welke maatregelen mogelijk zijn. Aangezien zoals hiervoor is overwogen [eisers] op grond van artikel 5:38 BW het van nature aflopende water van hoger gelegen erven op zijn perceel moet ontvangen, blijft het risico van wateroverlast op zijn perceel bestaan zolang hij geen adequate maatregelen treft om het van nature aflopende water te bergen. Uitgaande van de door de deskundige vermelde hoeveelheden aflopend water op 28 juli 2012 zou immers ook zonder de bijdrage van het afstromend rioolwater wateroverlast op het perceel van [eisers] zijn ontstaan. Om de risico’s van wateroverlast zoals op 28 juli 2012 en (naar partijen de rechtbank hebben bericht) recent op 30 mei 2016 is opgetreden tegen te gaan, kan derhalve niet volstaan worden met het opleggen van de verplichting aan Gemeente Cuijk om al dan niet concreet benoemde maatregelen te treffen om het afstromen van uittredend rioolwater naar het perceel van [eisers] te voorkomen.  Zolang geen duidelijkheid bestaat omtrent de maatregelen die [eisers] -uitgaande van het door de rechtbank geschetste juridische kader – zelf gaat nemen, blijft het risico op wateroverlast bestaan en komt het eenzijdig opleggen van de verplichting aan Gemeente Cuijk om maatregelen te treffen ten aanzien van het rioolwater de rechtbank vooralsnog weinig zinvol voor. Als de huidige impasse voor het treffen van specifieke maatregelen voor het perceel van [eisers] blijft bestaan, zou de consequentie kunnen zijn dat in de toekomst per schadevoorval berekend moet worden wat de bijdrage van het rioolwater in de totale schade is. Mede ter vermijding van het ontstaan van zo’n situatie zal de rechtbank [eisers] in de gelegenheid stellen zich ook over de door hem te nemen maatregelen bij (de ingevolge 2.8 reeds te nemen) akte uit te laten. Daarbij gaat het om de door de deskundige beschreven maatregelen voor berging en kering van het van nature naar het perceel van [eisers] aflopende (hemel)water. Ook de terugslagklep bij de pomp is een voorziening die naar het oordeel van de rechtbank voor rekening van [eisers] zou moeten komen. De pomp is immers door [eisers] c.q. zijn rechtsvoorganger aangelegd om het mogelijk te maken dat afvalwater van het laag gelegen perceel van [eisers] aan Gemeente Cuijk kan worden aangeboden om verder afgevoerd te worden via het gemeentelijk rioolstelsel. De terugslagklep is in wezen een veiligheidsvoorziening die moet voorkomen dat een omgekeerde stroom van afvalwater ontstaat en is in zoverre een onderdeel van de (voor rekening van [eisers] komende) pompvoorziening. Derhalve ligt het in de rede dat ook de eventuele plaatsing van een terugslagklep voor rekening van [eisers] komt. Gemeente Cuijk heeft verzocht (antwoordconclusie Gemeente Cuijk d.d. 9 maart 2016 randnummer 63) om, indien het op het treffen van maatregelen zou aankomen, nader te mogen reageren. De rechtbank zal haar in de gelegenheid stellen om dat in de door haar te nemen antwoordakte te doen. Indien Gemeente Cuijk van die gelegenheid gebruik maakt, zal [eisers] daar bij nadere akte op mogen reageren.
Resumerend is de rechtbank van oordeel, dat Gemeente Cuijk aansprakelijk voor de door [eisers] op 28 juli 2012 geleden schade doch uitsluitend voor zover deze veroorzaakt is door het naar zijn perceel afgestroomde rioolwater. In afwachting van de onder 2.8 en 2.9 vermelde akten wordt iedere verdere beslissing aangehouden.
De rechtbank
bepaalt dat de zaak weer op de rol zal komen van
houdt iedere verdere beslissing aan.
Dit vonnis is gewezen door mr. J.K.B. van Daalen en in het openbaar uitgesproken op 6 juli 2016.
"
ECLI_NL_RBAMS_2018_598.xml|False|"hoofdverblijf huurder, beding in algemene voorwaarden dat bewijslast op huurder rust nietig

Afdeling privaatrecht
zaaknummer: 6073924  CV EXPL 17-13808
vonnis van:  9 januari 2018
fno.:  562
I n z a k e
gevestigd te Amsterdam
eiseres in conventieverweerster in reconventie
nader te noemen: Eigen Haard
gemachtigde: mr. J. Groenewoud
t e g e n
wonende te [woonplaats]
gedaagde in conventieeiseres in reconventie
nader te noemen: [gedaagde in conventie, eiseres in reconventie]
gemachtigde: mr. M. Goedhart
De kantonrechter is uitgegaan van de volgende processtukken en/of proceshandelingen:
- dagvaarding van 7 juni 2017 met producties;- antwoord in conventie / eis in reconventie met producties;- instructievonnis;- comparitie die heeft plaatsgevonden op 28 november 2017. Voor Eigen Haard zijn verschenen [naam 1] en [naam 2] , vergezeld door de gemachtigde. [gedaagde in conventie, eiseres in reconventie] is in persoon verschenen, vergezeld door haar gemachtigde. Eigen Haard heeft ter zitting een conclusie van antwoord in reconventie genomen die op voorhand toegezonden was. De gemachtigden hebben het woord gevoerd aan de hand van spreekaantekeningen die zijn overgelegd. Partijen zijn gehoord en hebben vragen van de kantonrechter beantwoord. Ten slotte is vonnis gevraagd en is een datum voor vonnis bepaald.
1. Als enerzijds gesteld en anderzijds erkend of niet (voldoende) weersproken, alsmede op grond van de overgelegde en in zoverre niet bestreden inhoud van de bewijsstukken, staat in dit geding het volgende vast:
Eigen Haard verhuurt met ingang van 1 december 2008 aan [gedaagde in conventie, eiseres in reconventie] de woning aan de [adres] te [woonplaats] (hierna: de woning). Het betreft een vijf kamer woning (huiskamer, vier slaapkamers, keuken en badkamer) van circa 63 vierkante meter groot. De laatst verschuldigde huurprijs bedraagt € 462,77 per maand.
Artikel 10 lid 2 van de Algemene voorwaarden voor woonruimte die tussen partijen van toepassing zijn, houdt – voor zover hier van belang – het volgende in:Huurder bewoont het gehuurde gedurende de huurtijd bij voortduring zelf en heeft er zijn hoofdverblijf. Gebruik van het gehuurde als pied-a-terre (“Gelegenheid tot verblijf voor iemand die elders woont”) is niet toegestaan. De bewijslast van het hebben van hoofdverblijf rust op huurder.
Eigen Haard en [gedaagde in conventie, eiseres in reconventie] hebben in 2009 een betalingsregeling getroffen voor de voldoening van een huurachterstand van € 1.074,79. Boven een brief van 7 augustus 2009 waarbij de betalingsregeling aan [gedaagde in conventie, eiseres in reconventie] is bevestigd, is – voor zover hier van belang – vermeld: Inzake: EIGEN HAARD – huurschuld [naam schuldenaar]
2. Eigen Haard vordert – samengevat – bij vonnis, voor zover mogelijk uitvoerbaar bij voorraad:- ontbinding van de huurovereenkomst;- [gedaagde in conventie, eiseres in reconventie] te veroordelen tot ontruiming van de woning, op straffe van verbeurte van een dwansom;- [gedaagde in conventie, eiseres in reconventie] te veroordelen in de kosten van het geding.
3. Eigen Haard stelt – kort weergegeven – dat [gedaagde in conventie, eiseres in reconventie] tekort schiet in haar verplichtingen uit de huurovereenkomst. [gedaagde in conventie, eiseres in reconventie] heeft volgens Eigen Haard niet haar hoofdverblijf in de woning. Zij woont samen met [naam 3] (hierna: [naam 3] ) in een woning aan de [woonadres naam 3] te [woonplaats] die door Eigen Haard aan [naam 3] wordt verhuurd, aldus Eigen Haard.
4. [gedaagde in conventie, eiseres in reconventie] heeft verweer gevoerd. Op hetgeen zij naar voren heeft gebracht, zal hierna worden ingegaan, voor zover dat voor de beoordeling van belang is.
5. [gedaagde in conventie, eiseres in reconventie] vordert – samengevat – bij vonnis, voor zover mogelijk uitvoerbaar bij voorraad:- Eigen Haard te veroordelen tot herstel van lekkage van het dak van de woning;- Eigen Haard te veroordelen tot betaling van € 1.074,29- Eigen Haard te veroordelen in de kosten van het geding.
6. [gedaagde in conventie, eiseres in reconventie] heeft al in 2011 bij Eigen Haard geklaagd over gebreken aan de woning, waaronder lekkage van het dak. Eigen Haard is echter niet overgegaan tot herstel van die gebreken, maar heeft daarentegen van [gedaagde in conventie, eiseres in reconventie] verlangd dat zij eerst een huurschuld van € 1.074,29 van de vorige bewoner, de heer [naam schuldenaar] (hierna: [naam schuldenaar] ), zou voldoen. [gedaagde in conventie, eiseres in reconventie] heeft € 1.074,29 aan Eigen Haard betaald. Eigen Haard heeft echter desondanks niet de lekkage aan het dak verholpen. Eigen Haard dient dat volgens [gedaagde in conventie, eiseres in reconventie] alsnog te doen. De betaling door [gedaagde in conventie, eiseres in reconventie] van € 1.074,29 aan Eigen Haard was bovendien onverschuldigd. Eigen Haard dient € 1.074,29 aan haar (terug) te betalen, aldus [gedaagde in conventie, eiseres in reconventie] .
7. Eigen Haard heeft verweer gevoerd. Op hetgeen Eigen Haard naar voren heeft gebracht, zal hierna worden ingegaan, voor zover dat voor de beoordeling van belang is.
8. Eigen Haard heeft ten aanzien van de vordering van [gedaagde in conventie, eiseres in reconventie] tot betaling van € 1.074,29 onder meer aangevoerd dat die vordering is verjaard. [gedaagde in conventie, eiseres in reconventie] heeft zich vervolgens gerefereerd aan het oordeel van de kantonrechter.
9. De vordering uit onverschuldigde betaling verjaart op grond van artikel 3:309 BW na vijf jaar. Feiten of omstandigheden waaruit blijkt dat, anders dan Eigen Haard stelt, minder dan vijf jaar zijn verstreken na de periodieke betalingen door [gedaagde in conventie, eiseres in reconventie] aan Eigen Haard op grond van de betalingsregeling en voorafgaand aan het instellen van haar vordering in deze procedure, heeft [gedaagde in conventie, eiseres in reconventie] niet naar voren gebracht. Zij heeft namelijk niets gesteld met betrekking tot de data waarop zij heeft betaald. Evenmin is gesteld of gebleken dat [gedaagde in conventie, eiseres in reconventie] de verjaring van de door haar gepretendeerde vordering op enig moment heeft gestuit. Het verjaringsverweer van Eigen Haard is gegrond.
10. Eigen Haard bestrijdt dat er gebreken aan het dak zijn en heeft aangevoerd dat [gedaagde in conventie, eiseres in reconventie] nooit gebreken aan het dak bij haar heeft gemeld.
11. [gedaagde in conventie, eiseres in reconventie] heeft vervolgens op haar beurt, ter onderbouwing van haar vordering, uitsluitend verwezen naar productie 3 bij de inleidende dagvaarding van Eigen Haard. Dat is een verslag van Eigen Haard van een bezoek aan de woning op 21 december 2011. In het verslag is – voor zover hier relevant – opgeschreven dat er volgens [gedaagde in conventie, eiseres in reconventie] toen lekkage was via het dak. Dat dit ook werkelijk zo is, heeft [gedaagde in conventie, eiseres in reconventie] tegenover de betwisting van Eigen Haard op geen enkele wijze nader onderbouwd en evenmin dat zij op enig moment na 21 december 2011 – inmiddels zes jaar geleden – bij Eigen Haard heeft aangedrongen op herstel van dat beweerdelijk gebrek aan de woning.
12. De vorderingen van [gedaagde in conventie, eiseres in reconventie] zijn niet toewijsbaar. Haar vorderingen zullen in het dictum van het in deze procedure te wijzen eindvonnis worden afgewezen. [gedaagde in conventie, eiseres in reconventie] zal daarbij als de in het ongelijk gestelde partij met de proceskosten worden belast.
13. Eigen Haard stelt dat [gedaagde in conventie, eiseres in reconventie] niet haar hoofdverblijf heeft in de woning. Volgens Eigen Haard woont [gedaagde in conventie, eiseres in reconventie] bij [naam 3] in de woning aan de [woonadres naam 3] te [woonplaats] . Dat blijkt volgens Eigen Haard uit meldingen van overlast en bedreigingen die Eigen Haard van buren en omwonenden van [naam 3] heeft ontvangen. Uit die meldingen komt naar voren dat [gedaagde in conventie, eiseres in reconventie] steeds bij die overlast en bedreigingen van omwonenden betrokken is. Verder zijn er volgens Eigen Haard verklaringen van buren van [naam 3] uit de [woonadres naam 3] die verklaren dat [naam 3] daar samenwoont met [gedaagde in conventie, eiseres in reconventie] en verklaringen van buren en omwonenden uit de 2e J.C. Mensinglaan te [woonplaats] waar de aan [gedaagde in conventie, eiseres in reconventie] verhuurde woning is gelegen waaruit blijkt dat [gedaagde in conventie, eiseres in reconventie] daar in het geheel niet of nauwelijks woont. Eigen Haard wijst op een kennisgeving van de griffier van de rechtbank aan [gedaagde in conventie, eiseres in reconventie] van een beslissing van de Politierechter met betrekking tot een vordering van een benadeelde partij. Uit die kennisgeving blijkt dat [gedaagde in conventie, eiseres in reconventie] het adres [woonadres naam 3] te [woonplaats] als haar verblijfplaats heeft opgegeven. [naam 3] en [gedaagde in conventie, eiseres in reconventie] zelf hebben volgens Eigen Haard tegenover haar wisselende en tegenstrijdige antwoorden gegeven op vragen over de woonplaats van [gedaagde in conventie, eiseres in reconventie] . Uit dit alles blijkt volgens Eigen Haard dat [gedaagde in conventie, eiseres in reconventie] niet haar hoofdverblijf in de woning heeft.
13. Dat standpunt wordt niet gevolgd. Het begrip “hoofdverblijf” is niet scherp omlijnd. Of [gedaagde in conventie, eiseres in reconventie] haar hoofdverblijf heeft in de woning dient beoordeeld te worden aan de hand van alle relevante omstandigheden van het geval, in onderlinge samenhang bezien. Dat [gedaagde in conventie, eiseres in reconventie] zeer regelmatig in de woning van [naam 3] aan de [woonadres naam 3] te [woonplaats] verblijft, betekent niet automatisch dat zij niet haar hoofdverblijf in haar woning in [woonplaats] heeft, maar kan – afhankelijk van de omstandigheden – daar wel een aanwijzing voor zijn. Het schriftelijk bewijs dat door Eigen Haard in het geding is gebracht, is te weinig concreet, te algemeen en niet voldoende verifieerbaar om mede gelet op de onbepaaldheid van het begrip “hoofdverblijf” te oordelen dat [gedaagde in conventie, eiseres in reconventie] niet aan haar verplichting uit de huurovereenkomst voldoet.
13. Volgens Eigen Haard dient [gedaagde in conventie, eiseres in reconventie] te bewijzen dat zij haar hoofdverblijf in de woning heeft. Eigen Haard beroept zich op de bewijsafspraak die is vastgelegd in artikel 10 lid 2 van de toepasselijke Algemene voorwaarden voor woonruimte. [gedaagde in conventie, eiseres in reconventie] voert aan dat die bewijsafspraak onredelijk bezwarend is en daarom als nietig moet worden beschouwd.
13. Eigen Haard beroept zich op het arrest van het gerechtshof te Amsterdam van 8 maart 2011 (ECLI:NL:GHAMS:2011:BP7563). In dat arrest is, anders dan Eigen Haard kennelijk meent, echter in het geheel geen oordeel gegeven met betrekking tot de nietigheid van een bewijsafspraak als de onderhavige. Het gerechtshof oordeelde dat de huurder onvoldoende gemotiveerd heeft betwist dat hij niet zijn hoofdverblijf in de huurwoning had. Aan nader onderzoek door bewijslevering en aan de vraag op wie, gelet op de in de huurovereenkomst neergelegde bewijslastverdeling daarbij de bewijslast rust, kwam het gerechtshof dus niet toe.
13. Verder beroept Eigen Haard zich op een vonnis van de kantonrechter te Rotterdam van 28 februari 2014 (ECLI:NL:RBROT:2014:1434). Daarin wordt een bewijsafspraak die vergelijkbaar is met de onderhavige onder verwijzing naar de wetsgeschiedenis van titel 7.4 van het Burgerlijk Wetboek (Kamerstukken I 2002/2003, 26 089, nr. 50) niet als onredelijk bezwarend beoordeeld. Die uitspraak wordt niet door de kantonrechter in de onderhavige procedure gevolgd. Het gaat hier om toepassing van Richtlijn 93/13/EEG van 5 april 1993 inzake oneerlijke bedingen in consumentenovereenkomsten en de daarbij behorende zogenoemde indicatieve lijst. In onderdeel q van die lijst wordt een beding zoals het onderhavige als mogelijk onredelijk bezwarend aangemerkt. Een uitlating in het parlement bij de behandeling van nationale wetgeving kan daaraan niet afdoen.
13. In een uitspraak van 8 juli 2011 (ECLI:NL:RBAMS:2011:BR3088) van de voorzieningenrechter van de rechtbank te Amsterdam is een bewijsafspraak zoals de onderhavige wel onredelijk bezwarend beoordeeld. De kantonrechter te Amsterdam (31 juli 2014, ECLI:NL:RBAMS:2014:9844) kwam in een procedure waarbij Eigen Haard zelf partij was met betrekking tot een identiek beding als hier aan de orde tot hetzelfde oordeel. Eigen Haard heeft blijkens het arrest van 23 februari 2016 (ECLI:NL:GHAMS:2016:630) van het gerechtshof te Amsterdam hoger beroep ingesteld tegen het vonnis van de kantonrechter. De beslissing van de kantonrechter met betrekking tot de geldigheid van de bewijsafspraak was in hoger beroep echter niet aan het oordeel van het gerechtshof onderworpen omdat Eigen Haard zich pas bij pleidooi tegen die beslissing van de kantonrechter keerde en daar bij memorie van grieven geen grief tegen had gericht.
13. In lijn met de hiervoor genoemde uitspraken van de voorzieningenrechter van de rechtbank te Amsterdam en de kantonrechter te Amsterdam wordt het volgende overwogen. Het onderhavige beding wordt – zoals hiervoor is overwogen – in onderdeel q van de indicatieve lijst bij Richtlijn 93/13/EEG als mogelijk oneerlijk beding aangemerkt. Op de Nederlandse zwarte lijst (artikel 6:236 onder k BW) worden bepaalde (andere) vormen van bewijslastomkering als onredelijk aangemerkt. Feiten of omstandigheden die met zich brengen dat het beding in de gegeven omstandigheden niet onredelijk bezwarend is, zijn gesteld noch gebleken. Dit maakt dat het beding op grond van art. 6:233 onder a BW in zoverre tussen partijen niet geldig is. Op Eigen Haard rust op grond van artikel 150 Rv. de bewijslast van haar stelling dat [gedaagde in conventie, eiseres in reconventie] niet haar hoofdverblijf in de woning heeft. Zij zal overeenkomstig haar daartoe strekkend aanbod tot bewijslevering moeten worden toegelaten.
13. Iedere verdere beslissing wordt aangehouden.
De kantonrechter:

laat Eigen Haard toe tot het bewijs van feiten en/of omstandigheden waaruit volgt dat [gedaagde in conventie, eiseres in reconventie] niet haar hoofdverblijf in de woning heeft of heeft gehad;
bepaalt dat ter openbare terechtzitting van 30 januari 2018 te 10.00 uur aan Eigen Haard de gelegenheid wordt geboden om te kennen te geven of, en zo ja, op welke wijze van die bewijsopdracht gebruik zal worden gemaakt en zo daartoe getuigen zullen worden gehoord, welke getuigen worden voorgedragen, waarna daarvoor dag en uur zullen worden bepaald;
houdt iedere verdere beslissing aan;

houdt iedere verdere beslissing aan.
Aldus gewezen door mr. R.H.C. van Harmelen, kantonrechter, en in het openbaar uitgesproken op 9 januari 2018 in tegenwoordigheid van de griffier.

"
ECLI_NL_RBMNE_2017_6837.xml|False|"Huurrecht. Verhuur van een perceel op een recreatiepark. Geen standplaats. Vergelijk ECLI:NL:RBMNE:2017:3784.
Civiel recht
kantonrechter
locatie Utrecht
zaaknummer: 5628560 UC EXPL  17-323 nig/1449

inzake
de besloten vennootschap

gevestigd in [vestigingsplaats] ,
verder ook te noemen [eiseres] ,
eisende partij,
gemachtigde: mr. O.P. van der Linden,
tegen:
2.
beiden wonend in [woonplaats] ,
verder ook te noemen [gedaagde sub 1] ,
gedaagde partij,
gemachtigde: mr. E.A.S. van Spanje.
Het verloop van de procedure blijkt uit:
het tussenvonnis van 8 maart 2017;
de akte met producties van [eiseres] ;
de akte met producties van [gedaagde sub 1] ;
Op 18 mei 2017 is een comparitie gehouden. Daarvan is proces-verbaal opgemaakt. De zaak is aangehouden voor overleg.
Partijen zijn niet tot overeenstemming gekomen. Beiden hebben vonnis gevraagd.
[eiseres] is eigenares van een aantal percelen grond op een recreatiepark in [vestigingsplaats] . [gedaagde sub 1] huurt sinds 1989 één van die percelen. Hij woont daar in een chalet, waarvan hij zelf eigenaar is. De bestemming van het perceel is ‘recreatie’, maar permanente bewoning wordt door de gemeente actief gedoogd.
Onderhoud van het recreatiepark en algemene voorzieningen worden verzorgd door een stichting. Deze stichting is ten behoeve van de perceeleigenaren – onder wie [eiseres] – met de gemeente in vergevorderd overleg over omzetting van de bestemming van recreatie naar wonen.
De huurovereenkomst tussen [eiseres] en [gedaagde sub 1] staat niet op schrift. [eiseres] heeft [gedaagde sub 1] een nieuwe huurovereenkomst voorgesteld. [gedaagde sub 1] heeft daarmee niet ingestemd.
In een brief van 9 november 2016 heeft [eiseres] [gedaagde sub 1] de huur opgezegd per 30 maart 2017 wegens slecht huurderschap, namelijk een huurachterstand, en wegens het niet aanvaarden van een redelijke nieuwe overeenkomst.
In een brief van 24 december 2016 is daar een extra grond aan toegevoegd, namelijk slecht huurderschap in de vorm van gedrag. Volgens [eiseres] heeft [gedaagde sub 1] een klacht ingediend tegen mr. Van der Linden, hij heeft de ex-echtgenote van de directeur van [eiseres] en de FIOD aangeschreven over malversaties in de boekhouding van [eiseres] , hij heeft contact gezocht met de werkgever van een medebewoonster met wie hij ruzie had, hij heeft nieuwsbrieven verspreid en hij heeft – alleen uit rancune – bezwaar ingesteld tegen wijziging van de bestemming van het park.
[eiseres] vordert primair ontbinding van de huurovereenkomst per 31 maart 2017 en subsidiair een verklaring voor recht dat de huurovereenkomst door de opzegging van 9 november 2016 rechtsgeldig is beëindigd, beide met ontruiming van het perceel. Daarnaast vordert zij betaling van de huurachterstand van € 2.404,85 en van € 244,50 voor iedere maand dat [gedaagde sub 1] na 1 januari 2017 nog op het perceel verblijft.
De eerste vraag die in deze zaak beoordeeld moet worden is, welke regels van toepassing zijn. Volgens [eiseres] gaat het hier om verhuur van grond, volgens [gedaagde sub 1] van woonruimte. Hij heeft eerst het standpunt ingenomen dat het een standplaats is, en daarna dat het een gebouwde onroerende zaak is.
Dat laatste standpunt is ingenomen in de ‘akte overlegging producties’ die voor de comparitie is toegezonden. Het is onderbouwd met twee foto’s en met de volgende toelichting:
Uit deze foto’s blijkt dat het chalet van de heer en mevrouw [achternaam van gedaagde sub 1] als een gebouwde onroerende zaak is aan te merken, waarvan de fundering zodanig met de grond is verenigd dat dit als gebouwd op de grond moet worden aangemerkt. Derhalve is sprake van woonruimte als bedoeld in artikel 7:233 BW.
Op de eerste foto is een betegeld pad te zien met aan de ene kant lage struiken en aan de andere kant het onderste deel van een houten wand, met een rij bloempotten en een open deur. Op de tweede enkele buizen, een stukje van een muur en een metalen profiel.
De kantonrechter neemt aan dat de foto’s de fundering van het chalet van [gedaagde sub 1] moeten illustreren en de vereniging daarvan met de grond. Die toelichting is er echter niet bij gegeven. Het gaat hier om een nieuw standpunt, dat een week voor de zitting wordt gepresenteerd in een akte overlegging producties, zonder enige verdere toelichting. Daar kan op die manier niet over geoordeeld worden. Overigens zou de consequentie van deze stelling zijn dat het chalet door natrekking eigendom van [eiseres] zou zijn geworden, tenzij er een recht van opstal gevestigd zou zijn. Of dat het geval is, zou dus onderzocht moeten worden; de kantonrechter neemt aan dat er geen notariële akte van is opgemaakt. Voor de beoordeling van de vordering maakt dit overigens niet uit.
De kantonrechter gaat daarom uit van het oorspronkelijke standpunt van [gedaagde sub 1] , namelijk dat hij een standplaats huurt, waarvoor de regels van huurbescherming voor woonruimte gelden. Het begrip standplaats is in artikel 7:236 van het Burgerlijk Wetboek (BW) als volgt gedefinieerd:
Onder standplaats wordt verstaan een kavel, bestemd voor het plaatsen van een woonwagen, waarop voorzieningen aanwezig zijn die op het leidingnet van de openbare nutsbedrijven, andere instellingen of van gemeenten kunnen worden aangesloten.
Het perceel waar [gedaagde sub 1] woont is naar de letter geen standplaats, althans in die zin dat het op dit moment in het bestemmingsplan van de gemeente niet een woonbestemming heeft. [gedaagde sub 1] woont er echter wel, al heel lang, en het perceel is daarop ingericht. Die permanente bewoning wordt door de gemeente actief gedoogd, en [eiseres] is met de gemeente in vergevorderd overleg over legalisering van de bewoning door wijziging van de bestemming (op de zitting sprak de gemachtigde van [eiseres] over een ‘hamerstuk’). [eiseres] verhuurt de grond ook aan [gedaagde sub 1] om er te wonen. Uit het voorstel voor een nieuwe huurovereenkomst blijkt dat ook [eiseres] het ziet als verhuur van woonruimte. In de overwegingen vooraf staat:
Partijen stellen vast dat door de lange tijdsduur van de overeenkomst feitelijk door verjaring een aan het huurrecht verbonden opstalrecht voor het hebben van het chalet is ontstaan;
Partijen willen met deze overeenkomst geen feitelijke wijzigingen in de contract inhoud beogen, doch enkel de rechtsverhouding vastleggen.
en in artikel 1:
De onderhavige overeenkomst betreft de huur van een perceel grond met de woonbestemming; het perceel grond is bestemd om te worden bewoond door de huurder(s) in het op het perceel aanwezige chalet. Al hetgeen op het perceel is aangebracht heeft te gelden als zelf aangebrachte voorziening in huurrechtelijke zin en als gebouwen, werken en beplantingen in de zin van het opstalrecht.
In de parallel lopende zaak tegen de zoon van [gedaagde sub 1] , die ook op het park woont, is op deze gronden geoordeeld dat [eiseres] aan [achternaam van gedaagde sub 1] junior niet kan tegenwerpen dat het perceel niet bestemd is voor het plaatsen van een woonwagen of chalet.
Tussen de twee zaken bestaat één klein maar wezenlijk verschil, en dat is dat [achternaam van gedaagde sub 1] senior bij de gemeente een bezwaarschrift heeft ingediend tegen de wijziging van de bestemming in ‘wonen’, althans [eiseres] stelt dat en [gedaagde sub 1] weerspreekt het niet. [gedaagde sub 1] licht niet toe op welke manier die wijziging voor hem nadelig is, en hij weerspreekt niet dat hij het alleen uit rancune gedaan heeft. Als [gedaagde sub 1] zich echter verzet tegen een woonbestemming, kan in dit geval niet worden gezegd dat de rechtsverhouding tussen partijen zo uitgesproken het karakter van verhuur van woonruimte heeft, dat tussen hen dat regime moet gelden. Daarom gelden voor [achternaam van gedaagde sub 1] senior de regels van huur van onbebouwde grond.
[eiseres] vordert primair ontbinding van de huurovereenkomst en ontruiming van het perceel vanwege een huurachterstand van in totaal € 2.404,85 (over 2010 tot en met 2016). [gedaagde sub 1] betwist dat er een achterstand is. Het geschil draait om bepaalde kosten die in de huur begrepen zijn. Volgens [eiseres] gold in de jaren 2011 tot 2014 een speciale afspraak waarbij haar huurders iedere maand € 50 van hun huur niet aan haar overmaakten, maar rechtstreeks aan de stichting. Daarna gingen de huurders weer gewoon de hele huur aan haar betalen. [gedaagde sub 1] heeft dat geweigerd. In zijn visie heeft [eiseres] in 2012 de servicekosten verhoogd tot € 50 per maand. Waarop hij dat baseert, is onduidelijk gebleven. Mogelijk is hij door gebruik van de term servicekosten op het verkeerde been gezet, maar het gaat om kosten die daarvoor gewoon deel uitmaakten van de all-in huurprijs.
Uit zijn eigen overzichten blijkt dat hij voor 2010 is uitgegaan van een jaarhuur van € 2.292, net als [eiseres] , en voor 2011 van 2.298. Bij de splitsing in 2012 heeft hij de verlaging van het aan [eiseres] te betalen bedrag tot € 1.800 wel geaccepteerd, maar heeft hij de ‘servicekosten’ eigenmachtig op € 174 gesteld (€ 14,50 per maand) in plaats van op € 600. Voor de jaren daarna gaat hij steeds uit van € 174 aan ‘servicekosten’.
[gedaagde sub 1] heeft dus in 2012 bij de splitsing van de huur in twee bedragen de verlaging van wat hij aan [eiseres] moest betalen wel geaccepteerd, maar het afgesplitste bedrag zelf op € 14,50 per maand gesteld. Per saldo heeft hij daarmee eigenmachtig zijn huur verlaagd. Hij heeft geen redenen opgegeven die dat zouden rechtvaardigen. Omdat hij het verschil (€ 600 – € 174 = € 426 per jaar) ook werkelijk niet meer betaald heeft, is er een achterstand ontstaan van ongeveer een jaar huur. Dat is ruim voldoende voor ontbinding van de overeenkomst, zelfs binnen de regels voor woonruimte.
Ook over de andere verwijten van [eiseres] valt wel iets te zeggen. De huurovereenkomst staat nu niet op schrift. Dat is niet handig. Het is dus verstandig van [eiseres] om een schriftelijke huurovereenkomst op te stellen. [gedaagde sub 1] heeft geen enkele reden gegeven waarom de voorgestelde huurovereenkomst onredelijk zou zijn. Als hij huurbescherming zou hebben, dan zou een weigering om een redelijke nieuwe huurovereenkomst te tekenen een grond voor opzegging kunnen zijn, en dus voor het einde van de huur. Er is geen reden om dat nu anders te zien.
[eiseres] verwijt [gedaagde sub 1] verder vervelend gedrag in verschillende vormen (zie 2.5). Ook tussen huurder en verhuurder (en tussen huurder en andere huurders) geldt artikel 6:2 BW, dat inhoudt dat zij zich tegenover elkaar moeten gedragen overeenkomstig de eisen van redelijkheid en billijkheid. In een geval als dit betekent dat onder meer dat zij elkaar niet onnodig last, hinder of ergernis mogen bezorgen, en dat zij dat zeker niet mogen doen om de ander dwars te zitten. [gedaagde sub 1] heeft de verwijten van [eiseres] niet of nauwelijks betwist. Hij heeft ook niet betwist dat hij een bezwaarschrift heeft ingediend tegen wijziging van het bestemmingsplan, waarmee hij niet alleen [eiseres] hindert, maar ook de overige huurders ernstig dreigt te benadelen. Uit niets blijkt dat hij daarvoor een andere reden had dan om [eiseres] dwars te zitten.
Alles bij elkaar is er dus ruim voldoende grond voor ontbinding van de overeenkomst. Het perceel is echter feitelijk als woonruimte in gebruik. [gedaagde sub 1] en zijn vrouw gebruiken het zo, en dat al erg lang. Zij zijn beiden boven de 70. Om die redenen ziet de kantonrechter reden om hun nog één allerlaatste kans te geven. Partijen zullen op een zitting moeten verschijnen om die te bespreken. Daarvoor zal [gedaagde sub 1] in ieder geval op de kortst mogelijk termijn zijn achterstand moeten betalen (in ieder geval ruim vóór de zitting). Hij zal bovendien het bezwaar moeten intrekken en de nieuwe overeenkomst tekenen (of bereid moeten zijn om dat op de zitting te doen). Hij zal bovendien bereid moeten zijn om met [eiseres] redelijke afspraken te maken over zijn gedrag en om zich in de toekomst als een goed huurder te gedragen. Op basis daarvan zal de kantonrechter overwegen of de tekortkoming de ontbinding inderdaad rechtvaardigt.
Voor de zitting worden 60 minuten uitgetrokken. Er is geen gelegenheid voor het houden van een pleidooi (het juridisch beargumenteren van de zaak aan de hand van een uitgeschreven pleitnota).
De kantonrechter:
beveelt partijen, [gedaagde sub 1] in persoon en [eiseres] rechtsgeldig vertegenwoordigd, desgewenst met hun gemachtigde, om te verschijnen om het bovenstaande te bespreken, op de zitting van kantonrechter mr. A.E. The-Kouwenhoven in het gerechtsgebouw te Utrecht aan het Vrouwe Justitiaplein 1
houdt iedere verdere beslissing aan.
Dit vonnis is gewezen door mr. A.E. The-Kouwenhoven, kantonrechter, en is in het openbaar uitgesproken op 27 september 2017.
"
ECLI_NL_RBROT_2018_8493.xml|False|"ontbinding op grond van artikel 7:231 lid 2 BW.
zaaknummer: 7186209 VV EXPL 18-401
uitspraak: 17 oktober 2018

in de zaak van
de stichting

gevestigd te Spijkenisse,
eiseres bij exploot van dagvaarding van 17 september 2018,
gemachtigde: mr. R.W.F. Heijmeriks te Spijkenisse,
tegen
de besloten vennootschap met beperkte aansprakelijkheid

gevestigd te Culemborg,
gedaagde,
gemachtigde: mr. R.W. de Gruijl te Rotterdam.
Partijen worden hierna aangeduid als “Maasdelta” en “Obin q.q.”.
De kantonrechter heeft kennis genomen van de volgende processtukken:
de dagvaarding, met producties;
de conclusie van antwoord met producties;
De mondelinge behandeling heeft plaatsgevonden op 3 oktober 2018. Daarbij is namens Maasdelta verschenen mevrouw [M.], bijgestaan door mr. R.W.F. Heijmeriks als gemachtigde. Obin q.q. is bij gemachtigde, mr. R.W. de Gruijl, verschenen. Daarnaast is [rechthebbende] (hierna: [rechthebbende]) in persoon verschenen.
De gemachtigde van Maasdelta heeft het standpunt van Maasdelta mondeling nader toegelicht. De gemachtigde van Obin q.q. heeft het standpunt van Obin q.q. mondeling nader toegelicht. Ook [rechthebbende] heeft de gelegenheid gehad een mondelinge toelichting te geven. Van hetgeen ter zitting is verhandeld, heeft de griffier aantekeningen gemaakt. Deze bevinden zich in het procesdossier.
De kantonrechter heeft de uitspraak van dit vonnis bepaald op heden.
In het kader van de onderhavige procedure kan van de volgende vaststaande feiten worden uitgegaan.
[rechthebbende] huurt sinds 13 oktober 1994 van Maasdelta de (sociale) huurwoning aan de [straat-en plaatsnaam] (hierna: het gehuurde).
Bij beschikking van de Rechtbank Rotterdam, kamer voor Kantonzaken d.d. 22 januari 2014 zijn de goederen die aan [rechthebbende] (zullen) toebehoren onder bewind gesteld.
De zoon van [rechthebbende] woont sedert 2 à 3 jaar niet meer bij [rechthebbende] en heeft ook geen sleutel van de woning. De zoon van [rechthebbende] komt 1 à 2 keer per maand langs bij [rechthebbende].
Op 15 maart 2018 heeft de politie Rotterdam bij een inval in het gehuurde aan de [straat-en plaatsnaam] het volgende in de (oude) slaapkamer van de zoon van [rechthebbende] aangetroffen:
- 100 gram cocaïne, dan wel MDMA;
- 1 mortier;
- 1 cobra;
- 7 patronen;
- 2 knalpatronen.
De burgemeester van de gemeente Hellevoetsluis heeft bij besluit van 21 juni 2018 de toegang tot het gehuurde ontzegd op grond van artikel 13b van de Opiumwet voor de duur van 6 maanden, ingaande op 28 juni 2018 en eindigend op 28 december 2018.
[rechthebbende] heeft op 25 juni 2018 bezwaar gemaakt tegen dit besluit van de burgemeester. Op 4 september 2018 heeft een hoorzitting plaatsgevonden in de bezwaarprocedure. In de bezwaarprocedure is nog geen besluit genomen.
Maasdelta heeft bij brief van 22 augustus 2018 de huurovereenkomst buitengerechtelijk ontbonden op grond van artikel 7:231 lid 2 BW jo. 7:267 lid 1 BW. Maasdelta heeft [rechthebbende] verzocht haar uiterlijk 28 augustus 2018 te laten weten of zij de buitengerechtelijke ontbinding aanvaard. Maasdelta heeft tevens aangekondigd dat, wanneer [rechthebbende] de buitengerechtelijke ontbinding van de huurovereenkomst niet aanvaard, zij in een gerechtelijke procedure de rechter om een verklaring voor recht zal vragen dat de huurovereenkomst buitengerechtelijke is ontbonden en daarbij tevens ontruiming van de woning zal vorderen.
Maasdelta heeft bij dagvaarding gevorderd bij vonnis in kort geding, uitvoerbaar bij voorraad, Obin q.q. te veroordelen het gehuurde binnen één week na betekening van het in deze te wijzen vonnis te ontruimen en ontruimd te houden, met al het hare en de haren en met veroordeling van Obin q.q in de kosten van het geding.
Maasdelta vordert ontruiming van de woning, primair op grond van de sluiting van de woning door de burgemeester en de daarop gevolgde buitengerechtelijke ontbinding van de huurovereenkomst, ex artikel 7:231 lid 2 BW, en subsidiair op de grond dat [rechthebbende] zodanig is tekortgeschoten zich als een goed huurder te gedragen, dat vooruitlopend op een eventuele bodemprocedure nu reeds de ontruiming van de woning kan worden gerealiseerd.
Obin q.q. heeft zich op het standpunt gesteld dat de vorderingen moeten worden afgewezen en heeft daartoe het volgende aangevoerd. Maasdelta heeft geen spoedeisend belang bij de door haar gevorderde ontruiming, omdat het gehuurde - bij instandhouding van het besluit van de burgemeester - gesloten zal blijven tot 28 december 2018. Daarmee is er tijd genoeg om de beslissing in de bodemprocedure af te wachten. De conclusie van antwoord is ook reeds ingediend in de bodemzaak.
Volgens Obin q.q. zal het besluit van de burgemeester in bezwaar worden vernietigd, omdat hetgeen is aangetroffen niet van [rechthebbende] is maar van haar zoon. [rechthebbende] heeft niets met de drugs te maken, zodat de sluiting van de woning naar verwachting zal worden opgeheven. Voorts staat volgens Obin q.q. niet vast dat in een bodemprocedure de huurovereenkomst wordt ontbonden. De tekortkomingen zijn namelijk niet zodanig dat die de ontruiming rechtvaardigen. Tot slot is Obin q.q. van mening dat een belangenafweging in het voordeel van [rechthebbende] moet uitvallen, omdat zij niets wist van hetgeen is aangetroffen, nagenoeg niet in de slaapkamer van haar zoon kwam en niet weet hoe verdovende middelen eruit zien. [rechthebbende] is dan ook niet persoonlijk aansprakelijk voor de aangetroffen goederen.
Voldoende is gebleken dat Maasdelta een spoedeisend belang heeft bij de door haar gevorderde voorziening, zodat Maasdelta in zoverre ontvankelijk is in haar vordering. Het gegeven dat in de bodemprocedure reeds voor antwoord is geconcludeerd, maakt dit niet anders. Het kan immers nog geruime tijd duren voordat in de bodemprocedure uitspraak wordt gedaan, terwijl Maasdelta er belang bij heeft de door haar gestelde illegale activiteiten zo snel mogelijk een halt toe te roepen, eventueel ontstane onrust in de (woon)omgeving weg te nemen en de beschikking te krijgen over de woning teneinde leegstand te voorkomen. Dit levert een spoedeisend belang op.
In dit kort geding dient, mede op basis van hetgeen partijen naar voren hebben gebracht, te worden beoordeeld of de in deze zaak aannemelijk te achten omstandigheden een ordemaatregel vereisen dan wel of de vordering van Maasdelta in een bodemprocedure een zodanige kans van slagen heeft dat het gerechtvaardigd is op de toewijzing daarvan vooruit te lopen door het treffen van een voorziening zoals gevorderd. Het navolgende behelst dan ook niet meer dan een voorlopig oordeel over het geschil tussen partijen.
Maasdelta stelt zich primair op het standpunt dat zij de huurovereenkomst buitengerechtelijk heeft ontbonden, zodat gelet daarop in een bodemprocedure de ontruiming zal worden toegewezen.
Uit artikel 7:231 lid 2 BW volgt dat indien het gehuurde op grond van artikel 13b van de Opiumwet is gesloten, de verhuurder de huurovereenkomst buitengerechtelijk kan ontbinden door middel van een schriftelijke verklaring aan de huurder.
Gelet op het besluit van de burgemeester had Maasdelta het recht de huurovereenkomst met [rechthebbende] buitengerechtelijk te ontbinden. Dat het besluit van de burgemeester in rechte nog kan worden getoetst, en dus in zoverre niet definitief is, betekent niet dat Maasdelta van haar recht om de huurovereenkomst te ontbinden geen gebruik kan maken. Het bezwaar van [rechthebbende] tegen het besluit van de burgemeester heeft geen schorsende werking, zodat dit besluit vooralsnog geldig is. Daarnaast is de kantonrechter van oordeel dat het, gelet op wat [rechthebbende] in dit verband heeft aangevoerd, niet aannemelijk is dat het besluit van de burgemeester in bezwaar of daarna zal worden vernietigd. Vast staat immers dat in de woning een handelshoeveelheid harddrugs is aangetroffen. Ook zijn verschillende soorten illegaal zwaar vuurwerk en patronen aangetroffen. Weliswaar heeft [rechthebbende] aangevoerd dat zij van niets wist en dat alles van haar zoon is, maar, voor zover dit zou moeten worden aangenomen, [rechthebbende] is verantwoordelijk voor degene(n) die zij in haar woning toelaat en toestemming geeft om daar te verblijven. Dat haar zoon heeft verklaard dat de drugs (en het vuurwerk en de patronen) van hem zijn betekent niet dat hiermee de kous af is. Het is van algemene bekendheid dat de (handel in) drugs in de omgeving waar dat gebeurt gevoelens van onrust en onveiligheid oplevert waarmee de leefbaarheid en kwaliteit van de woonomgeving wordt aangetast. Het tegengaan hiervan is een doelstelling van Maasdelta als toegelaten instelling van sociale huurwoningen zoals Maasdelta (onbetwist) heeft gesteld. Maasdelta mag ervoor kiezen, met een beroep op artikel 7:231 lid 2 BW, de woning leeg te maken en nieuwe huurders te zoeken die niet met drugs in verband kunnen worden gebracht.
Mede gelet op het verweer van [rechthebbende] dient nog beoordeeld te worden of het door Maasdelta gebruik maken van het recht de huurovereenkomst buitengerechtelijk te ontbinden naar maatstaven van redelijkheid en billijkheid onaanvaardbaar is, waarbij de belangen over en weer (van verhuurder en huurder) in aanmerking moeten worden genomen. Het belang van Maasdelta bij ontruiming is onder meer daarin gelegen dat zij niet hoeft te dulden dat de woning wordt gebruikt voor de opslag van onder meer harddrugs. Als toegelaten instelling heeft zij immers een taak op het gebied van de leefbaarheid in de buurt. Wanneer de burgemeester na gedaan onderzoek overgaat tot sluiting van een woning op basis van de Opiumwet is die leefbaarheid in het geding. [rechthebbende] heeft aangevoerd dat zij niets wist van onder meer de drugs en dat die op de (oude) kamer van haar zoon zijn gevonden, waar zij weinig komt. Ter zitting heeft [rechthebbende] deze omstandigheden niet toegelicht. Zo kon zij niet zeggen waar de drugs dan precies zijn gevonden en of deze waren verstopt. Daarnaast staat als onweersproken vast dat de zoon van [rechthebbende] niet meer bij haar inwoont en geen sleutel van het gehuurde heeft. Derhalve laat [rechthebbende] haar zoon zelf binnen in het gehuurde. [rechthebbende] is verantwoordelijk voor degene(n) die zij in haar woning toelaat en toestemming geeft om daar te verblijven. Bij deze stand van zaken kan worden geconcludeerd dat het door Maasdelta gebruik maken van haar recht om de huurovereenkomst met [rechthebbende] buitengerechtelijk te ontbinden in termen van redelijkheid en billijkheid niet onaanvaardbaar is.
Naar het voorlopig oordeel van de kantonrechter is het daarom voldoende aannemelijk dat in een bodemprocedure de buitengerechtelijke ontbinding van de huurovereenkomst en daarmee de beëindiging van de huurovereenkomst in stand zal blijven. De door Maasdelta gevorderde ontruiming zal daarom worden toegewezen, met dien verstande dat de ontruimingstermijn zal worden bepaald op twee weken vanaf het tijdstip dat de burgemeester de sluiting van de woning heeft opgeheven.
Obin q.q. zal als de in het ongelijk gestelde partij in de kosten van dit kort geding worden veroordeeld zoals hierna bepaald.
De kantonrechter,
rechtdoende in kort geding:
veroordeelt Obin q.q. in haar hoedanigheid van bewindvoerder over de goederen die (zullen) toebehoren aan [rechthebbende], om binnen twee weken nadat de burgemeester van Hellevoetsluis de sluiting van de woning (tijdelijk) heeft opgeheven, de woning gelegen aan de [straat-en plaatsnaam] te ontruimen en te verlaten met alle zich daarin en/of daarop bevindende personen en/of zaken, voor zover deze laatste niet het eigendom van Maasdelta zijn, en de woning onder afgifte van de sleutels ter vrije en algehele beschikking van Maasdelta te stellen;
veroordeelt Obin q.q. in de proceskosten, tot aan deze uitspraak aan de kant van Maasdelta vastgesteld op € 217,01 aan verschotten en € 150,00 aan salaris voor de gemachtigde;
verklaart dit vonnis uitvoerbaar bij voorraad en wijst af het méér of anders gevorderde.
Dit vonnis is gewezen door mr. I.K. Rapmund en uitgesproken ter openbare terechtzitting. 35386
"
ECLI_NL_RBROT_2017_10938.xml|False|"Vereffenaar vordert ontruiming van woningen die tot de nalatenschap behoren. Een van van de bewoners/gedaagden is tevens erfgenaam en gevolmachtigde van erflaatster
zaaknummer: 5206878 \ CV EXPL 16-5284
uitspraak: 29 juni 2017

in de zaak van:

in zijn hoedanigheid van vereffenaar van de nalatenschap van
[erflaatster],
kantoorhoudende te [plaatsnaam],
eiser in conventie, verweerder in reconventie,
gemachtigde: mr. E. den Hartog, advocaat,
tegen:
allen wonende te [plaatsnaam],
staande en gelegen te [adres],
allen wonende te [plaatsnaam],
staande en gelegen te [adres],
allen wonende te [plaatsnaam],

beiden kantoorhoudende te Burgh-Haamstede,
staande en gelegen te [adres],

beiden gevestigd te Eindhoven,
gedaagden in conventie, eisers in reconventie,
gemachtigde: mr. P.J. de Bruin, advocaat.
Partijen worden hierna mede aangeduid als [vereffenaar] en gedaagden (gedaagden gezamenlijk).

De kantonrechter wijst vonnis op de volgende processtukken:
1. de dagvaardingen van 27 juni 2016, 28 juni 2016 en 29 juni 2016;
2. het vonnis in het incident van 15 september 2016;
3. de conclusie van antwoord, tevens houdende eis in reconventie;
4. het tussenvonnis van 17 november 2016, waarin een comparitie van partijen is gelast;
5. de conclusie van antwoord in reconventie;
6. het proces-verbaal van inlichtingen van 16 februari 2017;
7. de overgelegde producties.

1.
Als enerzijds gesteld en anderzijds niet of onvoldoende weersproken, alsmede op grond van de inhoud van de overgelegde producties, voor zover niet betwist, staat het volgende tussen partijen vast.
Op 22 oktober 2013 is te [plaatsnaam] overleden mevrouw [erflaatster] (hierna: erflaatster). Erflaatster heeft bij testament over haar nalatenschap beschikt. Bij beschikking van de rechtbank Rotterdam van 2 april 2015 is [vereffenaar] benoemd tot vereffenaar over de nalatenschap.
Gedaagde sub 16, [gedaagde] is één van de vier erfgenamen van erflaatster.
Tot de nalatenschap behoren onder meer drie onroerende zaken:
- de woning staande en gelegen aan de [adres]
- de woning staande en gelegen aan de [adres] en
- de woning staande en gelegen te [adres].
Tussen erflaatster en gedaagde sub 30, C.W.N. B.V. (hierna: CWN), is een overeenkomst tot stand gekomen op grond waarvan met ingang van 1 juli 2008 het beheer en de administratie van de panden [adres], alsmede andere panden die [erflaatster] nog in eigendom/huur zou verwerven, is opgedragen aan CWN. Tot dit beheer behoort het onderhouden van de betrokken panden, het sluiten van overeenkomsten van huur en verhuur met derden, de (gerechtelijke) incasso van huurtermijnen, het verzekeren en verzekerd houden van de panden, alsmede het betalen van diverse belastingen de panden betreffende.
Gedaagde sub 2 ([gedaagde]) is inmiddels overleden. Gedaagde sub 7 ([gedaagde]) woont inmiddels niet meer in het pand aan de [adres]. Gedaagde sub 17 ([gedaagde]) woont inmiddels niet meer in het pand aan de [adres]. Gedaagde sub 26 ([gedaagde]) woont inmiddels niet meer in het pand aan de [adres].
2.
[vereffenaar] vordert bij vonnis, uitvoerbaar bij voorraad:
- primair:
een verklaring voor recht dat gedaagden geen huurovereenkomst hebben met [vereffenaar];
- subsidiair:
de tussen [vereffenaar] en gedaagden bestaande (huur)overeenkomsten te ontbinden wegens toerekenbare tekortkoming;
- primair en subsidiair:
gedaagden ieder voor zich te veroordelen om de onroerende zaak binnen twee dagen na de betekening van dit vonnis te ontruimen en te verlaten met al datgene en diegenen die zich van hun kant daarin bevinden en hetgeen zich van hunnentwege daarin bevindt, en ontruimd te houden met bepaling dat de vereffenaar dit vonnis gedurende de termijn van maximaal één jaar ex artikel 557a lid 3 Rv tegen eenieder die zich in vermelde panden mocht bevinden ten uitvoer mag leggen, met machtiging van vereffenaar, indien gedaagden met ontruiming in gebreke blijven, de ontruiming zo nodig met behulp van de sterke arm van politie en justitie, zelf te bewerkstelligen en,
voor zover gedaagden natuurlijke personen betreffen, hen te veroordelen om binnen twee dagen na betekening er voor zorg te dragen dat zij bij de gemeente [plaatsnaam] en/of [plaatsnaam] en/of [plaatsnaam] uit de Basisregistratie Personen worden uitgeschreven, zodanig dat zij niet langer meer staan ingeschreven op de adressen:
[adres];
[adres] en
[adres],
op straffe van verbeurte van een dwangsom van € 500,-- per dag dat gedaagden dat nalaten en bij gebreke waarvan wordt bepaald dat dit vonnis in de plaats zal treden van de medewerking van gedaagden en,
voor zover gedaagden rechtspersonen betreffen, binnen twee dagen na betekening er voor zorg te dragen dat zij de bij de Kamer van Koophandel hun adresgegevens wijzigen en wel zodanig dat zij niet langer meer staan ingeschreven op de adressen:
[adres]
,
op straffe van verbeurte van een dwangsom van € 2.500,-- per dag dat gedaagden dat nalaten en bij gebreke waarvan bepaald wordt dat het vonnis in de plaats zal treden van de medewerking van gedaagden.
Meer subsidiair vordert [vereffenaar] dat gedaagden worden veroordeeld om de door hen te betalen huur met terugwerkende kracht vanaf 1 april 2016 aan hem te betalen.
Tot slot vordert [vereffenaar] veroordeling van gedaagden in de kosten van dit geding, de nakosten daaronder begrepen, vermeerderd met de wettelijke (handels)rente vanaf 14 dagen na betekening van het vonnis tot de dag der algehele voldoening
[vereffenaar] vordert ter onderbouwing van zijn vordering – samengevat – het volgende aan.
Het is [vereffenaar] bekend dat [gedaagde 16], al dan niet via zijn vennootschappen CWN en Daniel Schagen Properties (gedaagde sub 31), personen, stichtingen en vennootschappen heeft laten inschrijven op de adressen van de woningen die tot de nalatenschap behoren. Daarbij is geen onderscheid gemaakt tussen personen die daadwerkelijk in deze woningen verblijven en personen die er enkel een postadres hebben. Van daadwerkelijke huur of bewoning is bovendien geen sprake. Indien gedaagden wél daadwerkelijk in de woningen verblijven is dit zonder recht of titel en wordt ontruiming gevorderd. [vereffenaar] heeft belang bij de ontruiming, omdat de woningen voor de vereffening moeten worden getaxeerd en verkocht.
3.
Gedaagden verzoeken de kantonrechter om de vorderingen van [vereffenaar] af te wijzen. Op hun verweren wordt hierna – voor zover van belang – nader ingegaan.
4.
Gedaagden vorderen voor recht te verklaren hetgeen in punt 36 onder 1 en 2 van de conclusie van eis in reconventie staat vermeld. Voorts vorderen zij (de kantonrechter begrijpt: CWN) een verklaring voor recht ten aanzien van hetgeen is omschreven in punt 38 onder 1, 2 en 3 en verder vorderen gedaagden om [vereffenaar] bij vonnis, uitvoerbaar bij voorraad te veroordelen tot hetgeen in punt 36 onder 3 tot en met 10 is vermeld en in punt 38 onder 2 en 3.
Ter onderbouwing van hun vordering voeren zij – samengevat - het volgende aan.
Zij hebben een huurovereenkomst gesloten met CWN. Zij mochten erop vertrouwen dat CWN gerechtigd was om die overeenkomst met hen aan te gaan. Zij hebben ook altijd huur betaald aan CWN.
[vereffenaar] heeft gemeentes aangeschreven en de inschrijving van gedaagden in de BRP ongedaan gemaakt. Hierdoor hebben gedaagden veel problemen gekregen. Zij vorderen thans een forfaitair bedrag van € 1.500,-- aan schadevergoeding per gedaagde. Daarnaast heeft CWN schade geleden door de uitschrijving van de huurders uit de Basis Registratie Personen door [vereffenaar]. CWN heeft aan huurders schadevergoedingen moeten betalen en er zijn huurverminderingen toegekend.
[vereffenaar] heeft aan het pand in [plaatsnaam] vernielingen aangebracht, althans toegestaan dat deze werden aangebracht. Hij heeft sloten onbruikbaar gemaakt. Verder heeft hij in de panden in [plaatsnaam] en [plaatsnaam] postbussen of brievenbussen vernield en post van gedaagden meegenomen.
Indien de vordering van [vereffenaar] tot het innen van de huur wordt toegewezen, hebben gedaagden belang bij een handhaving van het niveau van voorzieningen dat zij thans ervaren.
De beheersovereenkomst die CWN met erflaatster heeft gesloten is niet geëindigd door het overlijden. De werkzaamheden die CWN heeft verricht moeten als beheerswerkzaamheden ten gunste van de nalatenschap worden beschouwd. Indien wordt geoordeeld dat CWN geen beheerder of zaakwaarnemer meer is, heeft zij te gelden als huurster.
5.
[vereffenaar] heeft de vorderingen gemotiveerd betwist. Op zijn verweren wordt hierna – voor zover van belang – nader ingegaan.


6. [vereffenaar] vordert ontruiming van de drie woningen die tot de nalatenschap behoren. Primair legt hij aan die vordering ten grondslag dat gedaagden zonder recht of titel in de woningen verblijven. Gedaagden betwisten dit gemotiveerd. Zij voeren aan dat zij in de woningen verblijven, dan wel zijn verbleven, op grond van een huurovereenkomst die zij met CWN hebben gesloten. Zij betalen ook huur aan CWN. Zij hebben ter onderbouwing van hun verweer afschriften van de huurovereenkomsten in het geding gebracht.
7. Vast staat dat erflaatster op enig moment een beheersovereenkomst heeft gesloten met CWN (zie onder 1.5). Op grond van die overeenkomst was CWN in ieder geval tot de datum van overlijden bevoegd om huurovereenkomsten aan te gaan ten behoeve van de panden die erflaatster in eigendom had.
8. Door gedaagden sub 1 ([gedaagde]), sub 16 ([gedaagde 16]), sub 19 ([gedaagde]), sub 20 (de Jong), sub 23 ([gedaagde]) en sub 24 ([gedaagde]) is onweersproken gesteld dat zij reeds voor het overlijden van erflaatster een huurovereenkomst zijn aangegaan met CWN. Gelet op hetgeen hiervoor is overwogen moet worden geconcludeerd dat zij rechtsgeldig in de woningen verblijven, namelijk op basis van een huurovereenkomst die met toestemming van erflaatster is gesloten. De vordering tot ontruiming jegens hen kan daarom op de primaire grond niet slagen.
9. [vereffenaar] legt subsidiair aan de vordering tot ontruiming ten grondslag dat sprake is van een tekortkoming aan de zijde van gedaagden die maakt dat de huurovereenkomsten ontbonden dienen te worden. Gedaagden schieten volgens [vereffenaar] tekort, omdat zij geen huur aan de nalatenschap betalen. Een beroep op tekortkoming veronderstelt evenwel dat tussen de erfgenamen en gedaagden een (huur)overeenkomst bestaat. Voor de hiervoor onder 8 genoemde gedaagden geldt dat zij een overeenkomst hebben met CWN als wederpartij/verhuurder. [vereffenaar], dan wel de erfgenamen, zijn geen contractspartij van deze gedaagden. Ontbinding wegens een tekortkoming kan daarom door hen niet worden gevorderd. Dit betekent dat de vordering tot ontruiming jegens de onder 8 genoemde gedaagden dient te worden afgewezen.
10. CWN heeft ook na het overlijden van erflaatster nog huurovereenkomsten gesloten ten behoeve van de panden die tot de nalatenschap behoren. Volgens [vereffenaar] was CWN daartoe niet bevoegd, omdat de beheersovereenkomst is geëindigd door het overlijden van erflaatster. Dit is door gedaagden betwist.
11. Naar het oordeel van de kantonrechter is de tussen erflaatster en CWN gesloten beheersovereenkomst een overeenkomst van opdracht. De overeenkomst bevat weliswaar ook een element van lastgeving en een volmacht, maar deze elementen vormen niet de kern van de overeenkomst. De kern van de overeenkomst vormt de opdracht om de panden te beheren.
12. Voor een overeenkomst van opdracht geldt dat deze eindigt door opzegging. [vereffenaar] stelt dat de overeenkomst door de toenmalig executeur, [toenmalig executeur], is opgezegd bij brief van 14 maart 2014. Door CWN is de ontvangst van die opzegging betwist. Uit de overgelegde producties (productie 13 bij dagvaarding) blijkt evenwel dat een handtekening is gezet voor ontvangst. [gedaagde 16] heeft niet betwist dat de weergegeven handtekening van hem is. De betwisting van de ontvangst van deze brief zal – gelet hierop – als onvoldoende gemotiveerd worden gepasseerd.
13. CWN heeft daarnaast ter zitting nog als verweer gevoerd dat de executeur niet bevoegd was om de overeenkomst op te zeggen. Dit verweer kan haar, gelet op het bepaalde in artikel 4:145 BW, niet baten. Dit heeft tot gevolg dat de beheersovereenkomst per 21 maart 2014, zijnde de datum waarop de opzegging CWN heeft bereikt, is beëindigd. Na deze beëindiging was CWN derhalve niet meer bevoegd om huurovereenkomsten aan te gaan ten behoeve van de woningen die tot de nalatenschap behoren.
14. CWN is, terwijl zij daartoe dus niet meer bevoegd was, overeenkomsten aangegaan met de volgende gedaagden:
- gedaagden sub 3 tot en met 6 ([gedaagde], [gedaagde], [gedaagde] en [gedaagde]);
- gedaagden sub 8 tot en met 11 ([gedaagde], [gedaagde]  en [gedaagde]);
- gedaagden sub 13 tot en met 15 ([gedaagde], [gedaagde] en [gedaagde]);
- gedaagden sub 21 en 22 ([gedaagde] en [gedaagde]);
- gedaagde sub 25 ([gedaagde]) en
- gedaagden sub 27 en 28 (zijnde een stichting en besloten vennootschap van gedaagde sub 22).
Deze gedaagden hebben als verweer aangevoerd dat zij erop vertrouwden dat CWN gerechtigd en bevoegd was om met hen huurovereenkomsten te sluiten. Zij hebben evenwel geen feiten of omstandigheden gesteld op grond waarvan zij mochten aannemen dat CWN namens of met toestemming van de erfgenamen handelde. Dit verweer wordt daarom als onvoldoende gemotiveerd gepasseerd. Nu verder gesteld noch gebleken is dat zij met toestemming van de erfgenamen in de woningen verblijven, ligt de vordering tot ontruiming voor toewijzing gereed. Deze gedaagden verblijven immers zonder recht of titel in de woningen. De termijn voor ontruiming zal naar redelijkheid worden bepaald op twee maanden na betekening van dit vonnis.
15. Ter zitting zijn door de gemachtigde van gedaagden nog namen van personen genoemd die thans wel in de woningen verblijven, maar niet op persoonlijke titel gedagvaard zijn. Voor deze personen geldt evenzeer hetgeen hiervoor onder 14 is overwogen. Ook zij verblijven derhalve zonder recht of titel in de woningen. De vordering jegens de gedaagden sub 12, 18 en 29 (‘zij die verblijven te’) wordt daarom eveneens, op na te melden wijze, toegewezen. Ook voor deze gedaagden zal de termijn voor ontruiming naar redelijkheid worden bepaald op twee maanden na de betekening van dit vonnis.
16. De gevorderde machtiging om de ontruiming zo nodig zelf te doen uitvoeren met behulp van de sterke arm van politie en justitie wordt afgewezen, omdat dit deel van de vordering ingevolge artikel 556 lid 1 en artikel 557 Rv overbodig is. Dit geldt ook voor de gevorderde termijn ex artikel 557a Rv, nu deze bepaling is bedoeld voor de executerende deurwaarder.
17. Vaststaat dat gedaagden sub 7, sub 17 en sub 26 ([gedaagde], [gedaagde] en [gedaagde]) de woonruimtes inmiddels hebben verlaten. De gemachtigde heeft daarnaast medegedeeld dat gedaagde sub 2, [gedaagde], is overleden. Gedaagde sub 31 (Daniel Schagen Properties) heeft als verweer aangevoerd dat zij niets met de panden te maken heeft en daarvan ook geen huurder is. Ook gedaagde sub 30 (CWN) heeft aangevoerd dat zij geen huurder is. Het had op weg van [vereffenaar] gelegen om zijn vordering tegen deze gedaagden nader te onderbouwen. Dit heeft hij evenwel nagelaten. De vorderingen jegens deze gedaagden worden daarom afgewezen, omdat zij niet (meer) in de woningen verblijven en [vereffenaar] derhalve geen belang meer heeft bij een ontruiming.
18. [vereffenaar] vordert voorts dat gedaagden ervoor zorgdragen dat zij worden uitgeschreven uit de Basisregistratie Personen (BRP), dan wel de Kamer van Koophandel (KvK). Ter onderbouwing van die vordering stelt hij dat grote onduidelijkheid is ontstaan over de vele inschrijvingen in de BRP en KvK op de adressen van de woningen die tot de nalatenschap behoren en dat dit de verkoopbaarheid van de woningen niet ten goede komt. Gelet op het belang van [vereffenaar] en de taken die hij als vereffenaar heeft, namelijk het beheer van de nalatenschap, alsmede de verplichtingen die voortvloeien uit de Wet basisregistratie personen en de Handelsregisterwet, zal ten aanzien van de in de overwegingen 14 en 15 genoemde gedaagden de vordering om zich uit te schrijven uit de BRP, danwel KvK, worden toegewezen. De termijn voor uitschrijving wordt naar redelijkheid bepaald op twee weken nadat de woonruimte is ontruimd. De gevorderde dwangsom is toewijsbaar, maar wordt gematigd tot
€ 100 per dag, tot een maximum van € 1.500,--. De vordering om dit vonnis bij niet medewerking in de plaats te stellen wordt afgewezen, aangezien het in- en uitschrijven bij de BRP en KvK geen rechtshandeling is als bedoeld in artikel 3:300 BW.
19. Uit hetgeen hiervoor is overwogen kan worden geconcludeerd dat niet voor alle gedaagden dezelfde feiten en omstandigheden gelden. Per gedaagde is immers beoordeeld of het gevorderde kan worden toegewezen. Reeds om die reden kan de in algemene termen geformuleerde, alle gedaagden betreffende, gevorderde verklaring voor recht niet worden gegeven.
20. [vereffenaar] vordert meer subsidiair om gedaagden te gelasten de door hen te betalen huur, met terugwerkende kracht vanaf 1 april 2016, aan hem te betalen. Hiervoor is reeds overwogen dat de tussen erflaatster en CWN gesloten beheersovereenkomst is opgezegd. Door deze opzegging is CWN niet meer gerechtigd om het beheer over de woningen te voeren. Deze bevoegdheid komt thans de erfgenamen toe, althans de vereffenaar (artikel 4:211 BW). De gemachtigde van [vereffenaar] heeft gedaagden hierover ook aangeschreven (productie 17 bij dagvaarding). De kantonrechter beschouwt deze brieven als een verklaring als bedoeld in artikel 7:420 BW. Gedaagden betwisten de ontvangst van die brieven. Wat daar ook van zij, het moet gedaagden in ieder geval vanaf de datum van betekening van de dagvaardingen duidelijk zijn geweest dat de vereffenaar betaling van de huurpenningen wenste. Nu [gedaagde 16] tijdens de comparitie heeft gesteld dat hij zijn eigen huur vanaf enig, ongespecificeerd moment aan [vereffenaar] is gaan betalen en voorts dat de overige huurders vanaf enig, ongespecificeerd moment geen huur meer hebben betaald, zal dit deel van de vordering om praktische redenen worden toegewezen vanaf 1 juli 2016. Hetgeen [gedaagde 16] na die datum reeds aan [vereffenaar] heeft voldaan, behoeft hij vanzelfsprekend niet nogmaals te voldoen. [vereffenaar] zal zich voor de inning van de huurpenningen die gedaagden vóór deze datum verschuldigd waren tot CWN dienen te wenden.
21. Nu partijen over en weer in het ongelijk zijn gesteld ziet de kantonrechter aanleiding om de proceskosten te compenseren in die zin dat ieder der partijen de eigen kosten draagt.

22. Gedaagden vorderen onder 36 in hun eis in reconventie twee verklaringen voor recht. Zij vorderen een verklaring dat zij rechtmatig huurder zijn en dat zij rechtmatig aan CWN huur hebben betaald. Hetgeen in conventie onder 19 is overwogen geldt evenzeer voor deze verklaringen voor recht. Ook deze verklaringen worden daarom niet gegeven.
23. Uit hetgeen hiervoor in conventie is overwogen onder 13 vloeit voort dat de door CWN gevorderde verklaringen voor recht, namelijk dat de beheersopdracht ook na de dood van erflaatster is blijven voortbestaan en thans nog bestaat en dat CWN als zaakwaarnemer voor de erven is opgetreden, evenmin kunnen worden gegeven. Ook de gevorderde verklaring voor recht dat CWN huurster is van de panden kan om deze reden niet gegeven worden.
24. Gedaagden vorderen voorts een verbod voor [vereffenaar] om vernielingen aan te richten aan de panden en hun postbussen te vernielen. Nog los van de omstandigheid dat [vereffenaar] dit deel van de vordering gemotiveerd heeft betwist, mist deze vordering een juridische grondslag. Immers, de panden behoren in eigendom toe aan de erfgenamen en niet aan hen die in de panden verblijven. Gesteld noch gebleken is bovendien welke concrete schade gedaagden hebben geleden. Dit deel van de vordering, alsmede de hieraan verbonden vordering tot het opleggen van dwangsommen, wordt daarom afgewezen.
25. Gedaagden vorderen tevens een veroordeling van [vereffenaar] om mee te werken aan herstel van de inschrijving in de BRP. Gelet op hetgeen in conventie is overwogen, zou deze vordering slechts toewijsbaar zijn voor de onder 8 genoemde gedaagden. Nu bij dagvaarding uittreksels uit de BRP zijn overgelegd (productie 7), waarop staat vermeld dat deze gedaagden op de genoemde adressen staan ingeschreven, valt zonder nadere toelichting – die evenwel ontbreekt – niet in te zien waaraan [vereffenaar] mee zou moeten werken. Voor de overige gedaagden geldt, zoals hiervoor overwogen, dat zij zonder recht of titel in het gehuurde verblijven. Zij dienen zich derhalve uit te schrijven uit de BRP, zoals ook in conventie is geoordeeld. Dit deel van de vordering, alsmede de aan deze vordering verbonden vordering tot het opleggen van dwangsommen zullen dan ook worden afgewezen.
26. Daarnaast vorderen gedaagden een veroordeling van [vereffenaar] om het voorzieningenniveau in de woningen te handhaven. In conventie is reeds overwogen dat [vereffenaar] thans het beheer over de woningen voert. Gesteld noch gebleken is dat thans sprake is van gebreken. Voor deze vordering bestaat derhalve thans geen grondslag. Deze dient dan ook te worden afgewezen.
27. CWN vordert nog een schadevergoeding van € 12.266,50 wegens procedures die door huurders tegen haar zijn gevoerd door toedoen van [vereffenaar]. [vereffenaar] heeft die vordering gemotiveerd betwist. Het had daarom op de weg van CWN gelegen om haar vordering op dit punt nader feitelijk te onderbouwen. Dit heeft zij evenwel nagelaten. Doordat zij haar stellingen onvoldoende heeft onderbouwd, wordt aan de levering van bewijs niet toegekomen en wordt ook dit deel van de vordering afgewezen.
28. Gedaagden worden als de grotendeels in het ongelijk gestelde partij in de proceskosten veroordeeld. Deze worden tot op heden aan de zijde van [vereffenaar] begroot op € 600,-- aan salaris voor zijn gemachtigde.



wijst de vorderingen jegens gedaagden sub 2 ([gedaagde]), sub 7 ([gedaagde]), sub 17 ([gedaagde])  sub 26 ([gedaagde]), sub 30 (CWN) en sub 31 (Daniel Schagen Properties) af;
veroordeelt gedaagden sub 3 tot en met 6 ([gedaagde], [gedaagde], [gedaagde] en [gedaagde]) en gedaagden sub 8 tot en met 11 ([gedaagde], [gedaagde], [gedaagde] en [gedaagde]) om de woonruimte staande en gelegen aan de [adres] binnen twee maanden na betekening van dit vonnis te verlaten en te ontruimen met al de hunnen en het hunne en de sleutels ter beschikking van [vereffenaar] te stellen en zich binnen twee weken na de ontruiming van dit adres uit te laten schrijven uit de Basisregistratie Personen van de gemeente [plaatsnaam], op straffe van verbeurte van een dwangsom van € 100,-- per gedaagde per dag dat hij hiermee in gebreke blijft, met een maximum van € 1.500,--;
veroordeelt hen die verblijven in het pand of een gedeelte daarvan staande en gelegen te [adres], behoudens gedaagde sub 1 ([gedaagde]), om het pand binnen twee maanden na betekening van dit vonnis te verlaten en te ontruimen met al de hunnen en het hunne en de sleutels ter beschikking van [vereffenaar] te stellen, en zich binnen twee weken na de ontruiming van dit adres uit te schrijven uit de Basisregistratie Personen van de gemeente Dordrecht, op straffe van verbeurte van een dwangsom van € 100,-- per gedaagde voor iedere dag dat hij hiermee in gebreke blijft, met een maximum van € 1.500,--;
veroordeelt gedaagden sub 13 tot en met 15 ([gedaagde], [gedaagde] en [gedaagde]) om de woonruimte staande en gelegen aan de [adres]
binnen twee maanden na betekening van dit vonnis te verlaten en te ontruimen met al de hunnen en het hunne en de sleutels ter beschikking van [vereffenaar] te stellen, en zich binnen twee weken na de ontruiming van dit adres uit te schrijven uit de Basisregistratie Personen, op straffe van verbeurte van een dwangsom van € 100,-- per gedaagde voor iedere dag dat hij hiermee in gebreke is, met een maximum van € 1.500,--;
veroordeelt hen die verblijven in het pand of een gedeelte daarvan staande en gelegen te [adres], behoudens gedaagde sub 16 ([gedaagde 16]), om het pand binnen twee maanden na betekening van dit vonnis te verlaten en te ontruimen met al de hunnen en het hunne en de sleutels ter beschikking van [vereffenaar] te stellen en zich binnen twee weken na de ontruiming van dit adres uit te schrijven uit de Basisregistratie Personen van de gemeente Zwijndrecht, op straffe van verbeurte van een dwangsom van
€ 100,-- per gedaagde voor iedere dag dat hij hiermee in gebreke blijft, met een maximum van € 1.500,--;
veroordeelt gedaagden sub 21 (Kalaykhan), sub 22 ([gedaagde]), sub 25 ([gedaagde]), sub 27 ([gedaagde]) en sub 28 (Autobedrijf Renes B.V.) om de woonruimte staande en gelegen aan de [adres] binnen twee maanden na betekening van dit vonnis te verlaten en te ontruimen met al de hunnen en het hunne en de sleutels ter beschikking van [vereffenaar] te stellen en – voor zover deze gedaagden natuurlijke personen zijn - zich binnen twee weken na de ontruiming van dit adres uit te laten schrijven uit de Basisregistratie Personen van de gemeente [plaatsnaam] op straffe van verbeurte van een dwangsom van € 100,-- per gedaagde per dag dat hij hiermee in gebreke blijft, met een maximum van € 1.500,-- en voor zover gedaagden rechtspersonen zijn om zich binnen twee weken na de ontruiming uit te laten schrijven van dit adres bij de Kamer van Koophandel, op straffe van verbeurte van een dwangsom van € 100,-- per dag dat zij daarmee in gebreke zijn, met een maximum van € 1.500,--;
veroordeelt hen die verblijven in het pand of een gedeelte daarvan staande en gelegen te ([adres], behoudens gedaagden sub 19 (Recio), sub 20 ([gedaagde]), sub 23 ([gedaagde]) en sub 24 ([gedaagde]), om het pand binnen twee maanden na betekening van dit vonnis te verlaten en te ontruimen met al de hunnen en het hunne en de sleutels ter beschikking van [vereffenaar] te stellen en zich binnen twee weken na de ontruiming van dit adres uit te schrijven uit de Basisregistratie Personen van de gemeente [plaatsnaam], op straffe van verbeurte van een dwangsom van € 100,-- per gedaagde voor iedere dag dat hij hiermee in gebreke blijft, met een maximum van € 1.500,--;
veroordeelt gedaagden sub 1 ([gedaagde]), sub 16 ([gedaagde 16]), sub 19 ([gedaagde]), sub 20 ([gedaagde]), sub 23 ([gedaagde]) en sub 24 ([gedaagde]) om de door hen verschuldigde huur vanaf 1 juli 2016 te betalen aan [vereffenaar];
verstaat dat voor zover [gedaagde 16] de door hem verschuldigde huur vanaf 1 juli 2016 reeds aan [vereffenaar] heeft voldaan, hij dat niet nogmaals behoeft te doen;
verklaart dit vonnis tot zover uitvoerbaar bij voorraad;
compenseert de proceskosten aldus dat ieder der partijen de eigen kosten draagt;
wijst af het meer of anders gevorderde;

wijst de vorderingen af;
veroordeelt gedaagden in de kosten van het geding, tot op heden aan de zijde van [vereffenaar] begroot op € 600,-- aan salaris gemachtigde.
Dit vonnis is gewezen door mr. G.A.F.M. Wouters en uitgesproken ter openbare terechtzitting.
783
"
ECLI_NL_RBLIM_2016_1804.xml|False|"Ontruiming horecapand. Huurachterstand. Niet nakomen betalingsregeling.

Burgerlijk recht
Zittingsplaats Maastricht
Zaaknummer: 4759656 \ CV EXPL 16-943
Vonnis in kort geding van de kantonrechter van
in de zaak van:
de besloten vennootschap met beperkte aansprakelijkheid

gevestigd te Meijel, gemeente Peel en Maas,
eiseres,
gemachtigde J.M.T. de Jonge,
tegen:

wonend [adres 1] , [woonplaats] ,
gedaagde,
procederend in persoon.
Partijen zullen hierna H&L en [gedaagde] genoemd worden.
Het verloop van de procedure blijkt uit:
de dagvaarding van 26 januari 2016, met producties,
de mondelinge behandeling van 4 februari 2016,
de pleitnota van H&L.
Ten slotte is vonnis bepaald.
H&L vordert – zakelijk weergegeven –
[gedaagde] te veroordelen binnen zeven dagen na betekening van het vonnis het gehuurde aan de [adres 2] , te [vestigingsplaats] te verlaten, te ontruimen en ontruimd te houden en onder afgifte van de sleutels aan H&L ter vrije beschikking te stellen, met machtiging de ontruiming op kosten van [gedaagde] te doen plaatsvinden indien deze niet voldoet aan het veroordelend vonnis,
[gedaagde] te veroordelen tot betaling van achterstallige huurpenningen tot een bedrag van€ 19.856,22 en de boete ad € 1.242,81, vermeerderd met rente,
[gedaagde] te veroordelen tot betaling van een vergoeding per 1 februari 2016 tot aan de datum van ontruiming van € 1.624,70 per maand of gedeelte daarvan,
[gedaagde] te veroordelen tot betaling van de buitengerechtelijke incassokosten ad € 957,32 vermeerderd met rente,
[gedaagde] te veroordelen in de kosten van het geding.
H&L legt aan de vordering ten grondslag dat [gedaagde] nalaat de verschuldigde maandelijkse huurpenningen voor de door [gedaagde] van H&L gehuurde horecagelegenheid tijdig en geheel te betalen, zodat er een huurachterstand is ontstaan die meer dan drie maanden bedraagt. H&L stelt dat het voor beide partijen niet verantwoord is deze achterstand verder te laten oplopen. H&L heeft er, gelet op de door [gedaagde] niet nagekomen in het afgelopen jaar gemaakte afspraken, geen vertrouwen meer in dat [gedaagde] maandelijks tijdig en volledig de huurpenningen zal gaan betalen.
[gedaagde] erkent dat hij is opgehouden tijdig en volledig de maandelijkse huurpenningen te voldoen als gevolg van zakelijk tegenslag en het feit dat de horeca de afgelopen jaren niet echt floreerde. Hij stelt dat het wel beter gaat met zijn horecaonderneming en na een redelijk goed 2015 heeft hij alle schuldeisers buiten H&L en de boekhouder kunnen afbetalen. Hij stelt de maandelijkse huurpenningen wel weer te kunnen voldoen.
Op de stellingen van partijen wordt hierna, voor zover van belang, nader ingegaan.
In dit kort geding gaat het om een vordering tot ontruiming van een bedrijfspand in verband met een ontstane huurachterstand. Voor toewijzing van een dergelijke vordering in kort geding dient voldoende aannemelijk te worden dat de bodemrechter, geconfronteerd met hetzelfde feitencomplex, tot toewijzing van de vordering zal komen. Naar het oordeel van de kantonrechter in kort geding doet die situatie zich hier voor en daarbij wordt het volgende van belang geacht.
In dit geding is door [gedaagde] erkend dat hij stelselmatig niet voldoet aan zijn verplichting om de huurtermijnen (tijdig en volledig) te voldoen. Tussen partijen zijn een of meer betalingsregelingen afgesproken, de laatste keer in oktober 2015. Ondanks daarop aangesproken te zijn bleef [gedaagde] echter in gebreke stipt en volledig aan zijn verplichtingen te voldoen.
Het niet, dan wel niet tijdig, of niet volledig betalen van de huurpenningen valt aan te merken als een wanprestatie van [gedaagde] . In beginsel is iedere wanprestatie van een huurder voldoende voor de ontbinding van de huurovereenkomst, tenzij de wanprestatie zo weinig ernstig is dat deze de ontbinding niet rechtvaardigt. In het onderhavige geval is komen vast te staan dat [gedaagde] een aanzienlijke achterstand heeft laten ontstaan ongeveer overeenkomend met een jaar aan verschuldigde huurpenningen, en dat hij vervolgens ook overeengekomen betalingsregelingen niet stipt naleeft.
Naar het oordeel van de kantonrechter in kort geding is het voldoende aannemelijk dat de bodemrechter bij een dergelijke voortdurende wanprestatie de ontbinding van de huurovereenkomst en de ontruiming van het bedrijfspand zal toewijzen. De omstandigheid dat [gedaagde] stelt dat hij alle andere schuldeisers inmiddels heeft betaald en aangeeft de verschuldigde huurpenningen zonder meer te kunnen betalen, hetgeen hij overigens niet met documenten onderbouwt, neemt de wanprestatie evenwel niet weg. Om die reden is de gevorderde ontruiming dan ook bij wijze van ordemaatregel toewijsbaar.
De kantonrechter in kort geding stelt vast dat [gedaagde] tegen de nevenvorderingen geen verweer heeft gevoerd en dat het overigens gevorderde naar zijn oordeel ook niet als onjuist of onredelijk zou moeten worden afgewezen.
[gedaagde] zal als de in het ongelijk gestelde partij worden veroordeeld in de kosten van het geding. Deze worden aan de zijde van H&L tot op heden begroot op:
exploot van dagvaarding		€      79,38
griffierecht			€    941,00
salaris gemachtigde
totaal:				€ 1.420,38.
De rente en nakosten zullen worden toegewezen, als in het dictum.
De kantonrechter in kort geding
veroordeelt [gedaagde] binnen zeven (7) dagen na betekening van dit vonnis het gehuurde aan de [adres 2] , te [vestigingsplaats] , met alle daarin aanwezige personen en zaken, voor zover deze laatste niet in eigendom aan H&L toebehoren, te verlaten, te ontruimen en ontruimd te houden en met afgifte van de sleutels ter vrije beschikking aan H&L te stellen, met machtiging aan H&L om, indien [gedaagde] niet voldoet aan dit ontruimingsbevel, de ontruiming zelf op kosten van [gedaagde] te doen uitvoeren door een deurwaarder,
veroordeelt [gedaagde] om tegen behoorlijk bewijs van kwijting aan H&L te voldoen ter zake achterstallige huurpenningen ten bedrage van € 19.856,22 en de verschuldigde boete ad € 1.242,81, het geheel vermeerderd met de wettelijke rente als bedoeld in artikel 6:119 BW, vanaf de dag der dagvaarding tot aan de dag der algehele voldoening,
veroordeelt [gedaagde] tot betaling aan H&L van een bedrag van € 1.624,70 per maand of gedeelte daarvan vanaf 1 februari 2016 tot de datum dat de ontruiming met al de zijnen en het zijne heeft plaatsgevonden,
veroordeelt [gedaagde] aan H&L te voldoen € 957,32 zijnde de vergoeding voor buitengerechtelijke incassokosten, vermeerderd met de wettelijke rente als bedoeld in artikel 6:119 BW, vanaf de dag der dagvaarding tot aan de dag der algehele voldoening,
veroordeelt [gedaagde] in de kosten van het geding aan de zijde van H&L begroot op € 1.420,38, vermeerderd met de wettelijke rente als bedoeld in artikel 6:119 BW, indien [gedaagde] niet binnen veertien dagen na dagtekening van dit vonnis heeft betaald tot aan de dag der algehele voldoening, en vermeerderd met de nakosten ad € 131,00 als geen betekening van het vonnis plaatsvindt, en ad € 199,00 als betekening van het vonnis plaatsvindt,
verklaart dit vonnis uitvoerbaar bij voorraad.
Dit vonnis is gewezen door mr. P. Hoekstra en in het openbaar uitgesproken.
type: EvB
coll:
"
ECLI_NL_RBLIM_2017_10734.xml|False|"Elektriciteitsdiefstal. Rechterlijk vermoeden dat 22 voorafgaande oogsten hebben plaatsgevonden. Gedaagde partij in de gelegenheid gesteld van het leveren van tegenbewijs. Gedaagde partij slaagt hier niet (volledig) in. Vordering van Enexis grotendeels toegewezen.
Burgerlijk recht
Zittingsplaats Roermond
Zaaknummer: 4940312 \ CV EXPL  16-3472

in de zaak van:

gevestigd en kantoorhoudende te 's-Hertogenbosch,
eisende partij,
verder te noemen Enexis,
gemachtigde mr. L.J.W. Eydems,
tegen:

wonend [adres gedaagde partij] ,
[woonplaats gedaagde partij] ,
gedaagde partij,
verder te noemen [gedaagde partij] ,
gemachtigde mr. D. Dronkers.
Het verdere verloop van de procedure blijkt uit:
het tussenvonnis van 19 oktober 2016;
het proces-verbaal van getuigenverhoor van 18 januari 2017;
de akte uitlating na enquête tevens houdende akte aanbrengen producties zijdens Enexis;
het proces-verbaal van getuigenverhoor van 3 juli 2017;
de conclusie na enquête zijdens [gedaagde partij] ;
de conclusie na enquête zijdens Enexis.
Ten slotte is vonnis bepaald.
Bij tussenvonnis is [gedaagde partij] toegestaan tegenbewijs te leveren van het rechterlijk vermoeden dat de elektriciteitsfraude is aangevangen op 5 november 2008 en er voorafgaand aan de ontdekking van de hennepkwekerij op 1 juli 2014 22 voorgaande teelten/oogsten zijn geweest. Het leveren van tegenbewijs betekent dat [gedaagde partij] dit vermoeden dient te onzenuwen. [gedaagde partij] heeft daartoe op 18 januari 2017 acht getuigen doen horen, waaronder zichzelf.
Zoals al eerder werd vastgesteld in deze procedure is op 1 juli 2014 in de woning van [gedaagde partij] een hennepplantage aangetroffen. In de kelder van de woning was een illegale aftakking op de aansluitkabel vóór de kWh-meter gemaakt. [gedaagde partij] heeft dit erkend.
Naar zijn zeggen is hij in april 2013 met de opbouw van de plantage begonnen en was deze in gebruik vanaf augustus 2013. De plantage stond in een ruimte die verder zal worden aangeduid als het “zaaghok”. Deze ruimte had deze naam omdat daarin aanvankelijk een aantal machines voor de houtbewerking stonden opgesteld. [gedaagde partij] heeft een tuinhuisje op zijn perceel gebouwd en daar zijn de houtbewerkingsmachines naar toe verplaatst. Daarna is in het zaaghok de plantage ingericht en in gebruik genomen.
Enexis bestrijdt dat de plantage pas in 2013 is ingericht en in bedrijf is gesteld. Dit is volgens haar al in 2008 gebeurd en sinds die tijd wordt er ook hennep gekweekt. Er zijn zeker 22 eerdere oogsten geweest en [gedaagde partij] heeft de daarvoor benodigde stroom van Enexis ontvreemd.
In zijn vonnis van 19 oktober 2016 heeft de kantonrechter aangegeven waarom hij tot het rechterlijk vermoeden is gekomen dat de hennepplantage sinds 5 november 2008 in bedrijf is, dat er sindsdien 22 oogsten zijn geweest en dat [gedaagde partij] de daarvoor benodigde stroom van Enexis heeft ontvreemd. [gedaagde partij] is toegelaten tot het leveren van tegenbewijs.
[gedaagde partij] heeft acht getuigen laten horen. De strekking van hun verklaringen is in overwegende mate gelijkluidend en komt er op neer dat zij regelmatig bij [gedaagde partij] over de vloer kwamen - ook in het zaaghok - dat daar tot 2011 – 2013 de machines hebben gestaan en dat die toen verplaatst zijn naar het tuinhuisje, dat het tuinhuisje ergens in 2011 -2012 is geplaatst en dat zij nooit iets gezien of gemerkt hebben van een hennepplantage in het zaaghok.
Bij de beoordeling van de getuigenverklaringen zal de kantonrechter kritisch en behoedzaam zijn. Dat is ingegeven door het feit dat [gedaagde partij] – zoals eerder aan de orde is geweest – een zogenaamde aanschaffactuur met betrekking tot de aangetroffen onderdelen van de hennepplantage heeft overgelegd afkomstig van het bedrijf Top Vision met als datum 18 april 2013. Op deze datum zou [gedaagde partij] dus bij dit bedrijf de onderdelen voor de hennepplantage hebben gekocht. Zoals eerder is overwogen is deze factuur vals. Ook na het vonnis van 19 oktober 2016 hebben partijen nog aandacht besteedt aan deze factuur. De kantonrechter volstaat met op te merken dat [gedaagde partij] zelf in zijn getuigenverhoor heeft verklaard: “
Alvorens de hennepplantage in het zaaghok kon worden ingericht moesten de machines verplaatst worden naar het tuinhuisje. Volgens de meeste getuigen zou dit tuinhuisje ergens in 2011 of 2012 gebouwd zijn. Getuige [getuige 1] heeft echter verklaard:
Niet alleen staat daarmee vast wanneer het tuinhuisje uiterlijk op het terrein van [gedaagde partij] staat, dit gegeven roept bovendien vragen op bij de betrouwbaarheid van de afgelegde getuigenverklaringen. Immers, de meeste getuigen zitten er een behoorlijk aantal jaren naast met hun verklaring over het jaar waarop het tuinhuisje is geplaatst. Behalve getuige [getuige 1] plaatst niemand het tuinhuisje in de tuin op ongeveer het juiste moment. Vergissen is menselijk, maar dat meerdere mensen zich op precies dezelfde manier vergissen, dat acht de kantonrechter ongeloofwaardig en lijkt afgesproken werk.
De kantonrechter heeft onder ogen gezien dat het feit dat het tuinhuisje uiterlijk in oktober 2009 op het erf van [gedaagde partij] stond nog niet hoeft te betekenen dat hij op dat moment al de machines daar naar toe verplaatst had en er een hennepplantage in gebruik was in het zaaghok. Meerdere getuigen verklaren dat zij in 2011 en 2012 de machines nog in het zaaghok hebben gezien en dat daar dus op dat moment geen plantage gestaan kan hebben. Toch vallen wederom een aantal zaken op.
Allereerst is er natuurlijk de hiervoor al aangehaalde verklaring van [getuige 1] die aangeeft dat de machines al in 2008 in het tuinhuisje stonden.
Daarnaast is bij de ontmanteling van de plantage een transformator aangetroffen met als productiedatum week 41 van 2008 en kabels met daarop het getal 2008. Natuurlijk kan de transformator tweedehands gekocht zijn en kan het getal geen jaartal zijn, maar bijvoorbeeld de aanduiding van meter 2008 op de kabelrol waar de kabel ooit opgezeten heeft. Erg aannemelijk is het echter niet en duiden deze getallen er eerder op dat de hennepplantage eind 2008, begin 2009, is ingericht.
Voor zover er nog enige twijfel mocht bestaan bij de kantonrechter met betrekking tot het moment waarop de hennepplantage in gebruik is genomen door [gedaagde partij] , wordt die definitief weggenomen door de verklaring van de getuige [getuige 2] , de zoon van gedaagde.
[gedaagde partij] heeft verklaard dat hij aan de achterzijde van het zaaghok, bij de uitblaasopening voor de mechanische ventilatie, een fontein had neergezet om het lawaai van de afzuiging te maskeren. Aan getuige [getuige 2] is gevraagd of hij, als hij in de periode 2009 – 2014 thuis was, geluiden van mechanische afzuiging heeft gehoord bij het zaaghok. Hierop antwoordde hij dat dat niet het geval was, want: “
Uit het vorenstaande volgt dat de kantonrechter [gedaagde partij] in overwegende mate niet geslaagd acht in het ontzenuwen van het rechterlijk vermoeden zoals verwoord in het tussenvonnis van 19 oktober 2016. Wel is er naar het oordeel van de kantonrechter voldoende aangedragen om niet bewezen te kunnen achten dat de hennepplantage al vanaf 5 november 2008 in gebruik was. Het tuinhuisje is immers pas voor het eerst vanaf oktober 2009 waargenomen en getuige J.L.E. [gedaagde partij] heeft het – naar het oordeel van de kantonrechter - over het lawaai van de mechanische afzuiging vanaf 2009. Als moment vanaf wanneer er door [gedaagde partij] hennep gekweekt wordt en stroom wordt ontvreemd zal de kantonrechter daarom 1 oktober 2009 nemen. De vordering van Enexis zal dienovereenkomstig moeten worden aangepast.
Overwogen wordt dat de huidige situatie, dat niet exact kan worden vastgesteld hoeveel elektriciteit [gedaagde partij] precies heeft gebruikt, is gecreëerd door [gedaagde partij] zelf, nu deze de illegale aftakking vóór de meter heeft gemaakt/laten maken. Het is een feit van algemene bekendheid dat in Nederland energie door middel van verrekening achteraf wordt betaald. Energieleveranciers en netwerkbedrijven maken hiertoe gebruik van (geijkte) meters waarmee de omvang van de energieafname in beginsel wordt bepaald. Deze meter is ter beschikking van [gedaagde partij] gesteld en Enexis heeft daar vervolgens geen zicht meer op. In het geval dat (zoals hier dat een illegale aftakking op de aansluitkabel vóór de kWh0meter is gemaakt) het enige controlemiddel van Enexis (de meter) is gemanipuleerd (omzeild) en correcte meting dus opzettelijk onmogelijk is gemaakt, mag Enexis volstaan met het leveren van bewijs van feiten en/of omstandigheden die de afgenomen hoeveelheid energie voldoende aannemelijk maken.
Enexis baseert haar vordering op 22 voorafgaande oogsten, aangevangen op 1 november 2008. Zoals hiervoor is overwogen neemt de kantonrechter als startdatum van de stroomdiefstal 1 oktober 2009. De posten ‘berekend verbruik’ en ‘capaciteitstarief’ zijn periode-afhankelijk. De periode 5 november 2008 – 1 juli 2014 bedraagt 68 maanden. De periode 1 oktober 2009 – 1 juli 2014 bedraagt 57 maanden. In het tussenvonnis van 19 oktober 2016 is reeds overwogen dat de kantonrechter geen aanleiding ziet om te twijfelen aan de stellingen van Enexis met betrekking tot de gehanteerde tarieven. Hierin is in het verdere verloop van de procedure geen wijziging gekomen. Deze worden dan ook als uitgangspunt genomen. Om tot schatting van de door Enexis geleden schade te komen wordt de volgende berekening gemaakt:
203.689 kWh: 68 maanden x 57 maanden = 170.739,30 kWh x € 0,0699 = € 11.934,68;
€ 5.263,95 : 68 maanden x 57 maanden = € 4.412,43.
De overige posten zijn niet periode-afhankelijk. De gevorderde administratiekosten, de kosten van het slopen van de oude aansluiting en het plaatsen van de nieuwe aansluiting, de kosten van de monteur, de kosten van de net- en warmtemeting en de kosten van de fraude-inspecteur zijn niet dan wel onvoldoende weersproken, alleszins redelijk en kunnen gelet op de jurisprudentie eveneens aan Enexis worden toegewezen.
Gelet op het voorgaande zal aan Enxis worden toegewezen:
berekend verbruik				€ 11.934,68
capaciteitstarief					€   4.412,43
administratiekosten				€      363,89
slopen oude aansluiting				€      280,26
nieuwe aansluiting				€      652,00
kosten monteur					€      441,00
kosten fraude-inspecteur			€      296,00
kosten netmeting				€      331,24
kosten warmtemeting
€ 19.042,74,
vermeerderd met de wettelijke rente vanaf 1 juli 2014.
[gedaagde partij] zal als de in het ongelijk gestelde partij worden veroordeeld in de kosten van deze procedure. De kosten aan de zijde van Enexis worden begroot op:
dagvaarding	                               €     82,39
griffierecht	                                      941,00
salaris gemachtigde
totaal  	                                              € 3.423,39
De kantonrechter zal dit vonnis tot zover uitvoerbaar bij voorraad verklaren.
De kantonrechter
veroordeelt [gedaagde partij] om tegen behoorlijk bewijs van kwijting aan Enexis te betalen een bedrag van € 19.042,74, vermeerderd met de wettelijke rente vanaf 1 juli 2014 tot aan de voldoening,
veroordeelt [gedaagde partij] in de proceskosten aan de zijde van Enexis gevallen en tot op heden begroot op € 3.423,39,
verklaart dit vonnis tot zover uitvoerbaar bij voorraad,
wijst het meer of anders gevorderde af.
Dit vonnis is gewezen door mr. R.A.J. van Leeuwen en in het openbaar uitgesproken.
type: ksf
coll:
"
ECLI_NL_RBLIM_2018_1960.xml|False|"Kort geding. Executiegeschil. Geen sprake van feitelijke of juridische misslag.
Burgerlijk recht
Zittingsplaats Maastricht
Zaaknummer: 6664745 \ CV EXPL  18-1016

in de zaak van:

wonend te wonend [adres] ,
[woonplaats] ,
eisende partij,
gemachtigde mr. H. Kraimi,
tegen:
de stichting

gevestigd te Brunssum,
gedaagde partij,
gemachtigde mr. L.P. Paffen.
Partijen zullen hierna [eiseres] en Weller Wonen genoemd worden.
Het verloop van de procedure blijkt uit:
de dagvaarding
het verweerschrift en een volmacht van Weller Wonen voor haar gemachtigde Paffen
de mondelinge behandeling op 26 februari 2018 waarbij mr. Kraimi voornoemd en [naam incassomedewerker] en [naam relatiebeheerder] , incassomedewerker respectievelijk relatiebeheerder bij Weller Wonen, bijgestaan door mr. Paffen voornoemd zijn verschenen
het proces-verbaal van voormelde mondelinge behandeling.
Ten slotte is vonnis bepaald.
Op 12 januari 2018 heeft de kantonrechter een vonnis tussen Weller Wonen als eiseres en [eiseres] als gedaagde gewezen. Bij dit vonnis is de huurovereenkomst tussen partijen ontbonden en is [eiseres] veroordeeld tot het ontruimen van de gehuurde woning, tot betaling van achterstallige huurpenningen van € 2.418,08 tot en met januari 2017, de gebruikersvergoeding van € 579,11 vanaf februari 2017 tot het tijdstip van de ontruiming en de proceskosten.
Weller Wonen heeft de ontruiming aangezegd tegen 20 februari 2018 en na onderling overleg tussen de gemachtigden van partijen is de ontruiming opgeschort in afwachting van de mondelinge behandeling van dit kort geding.
[eiseres] vordert Weller Wonen te verbieden om de woning aan het [adres] te [woonplaats] te laten ontruimen, althans zodanige voorziening te treffen als de voorzieningenrechter zal vermenen te behoren, met veroordeling van Weller Wonen in de proceskosten.
[eiseres] stelt daartoe dat de ontruiming geen doorgang kan vinden nu het te executeren vonnis een feitelijke en een juridische misslag bevat waardoor de executie van het vonnis een misbruik van recht en een noodtoestand bij [eiseres] zal opleveren.
Weller Wonen  voert verweer.
Op de stelling van partijen zal de kantonrechter, in nodig, nader ingaan.
In een executiegeschil kan de voorzieningenrechter de tenuitvoerlegging van een vonnis slechts schorsen indien hij van oordeel is dat de executant, mede gelet op de belangen aan de zijde van de geëxecuteerde die door de executie zullen worden geschaad,
geen in redelijkheid te respecteren belang heeft bij gebruikmaking van zijn bevoegdheid tot tenuitvoerlegging over te gaan. Dat zal het geval kunnen zijn indien het te executeren vonnis klaarblijkelijk op een juridische of feitelijke misslag berust of indien de tenuitvoerlegging op grond van na dit vonnis voorgevallen of aan het licht gekomen feiten klaarblijkelijk aan de zijde van de geëxecuteerde een noodtoestand zal doen ontstaan, waardoor een onverwijlde tenuitvoerlegging niet kan worden aanvaard. De voorzieningenrechter overweegt dat het vonnis van 12 januari 2018 uitvoerbaar bij voorraad is verklaard. In het thans aanhangige executiegeschil kan [eiseres] met succes inhoudelijke argumenten tegen dat vonnis aanvoeren indien dat vonnis berust op een juridische of feitelijke misslag.

[eiseres] stelt dat de feitelijke misslag bestaat uit de veroordeling van de achterstallige huurpenningen tot en met januari 2017 terwijl de huurachterstand betrekking heeft op de periode die in/na juni 2017 is ontstaan.
Weller Wonen voert hiertegen aan dat sprake is van een kennelijke verschrijving bestaande uit de in het vonnis onder 4.2 en 4.3 vermelde “januari 2017” respectievelijk “februari 2017” terwijl dat “januari 2018” respectievelijk “februari 2018” moet zijn. De executerende deurwaarder heeft bij de betekening van het vonnis al met die verschrijving rekening gehouden door de hoofdsom te berekenen tot en met januari 2018 en de te betalen huur vanaf februari 2018, aldus Weller Wonen.
Met inachtneming van de stellingen van partijen en de inhoud van de producties constateert de voorzieningenrechter dat de feitelijke misslag zich voor eenvoudig herstel leent nu evident is dat sprake is van een kennelijke schrijffout. Dat betekent dat de vordering van [eiseres] niet op deze grond zal worden toegewezen.

[eiseres] stelt dat de juridische misslag in r.o. 3.3. in het vonnis staat vermeld en dat in het verlengde daarvan de huurachterstand de ontbinding en ontruiming ten onrechte als gerechtvaardigd is beoordeeld. Op de dag van de dagvaarding (17 oktober 2017) was de huurachterstand nog geen drie maanden en voor de huurpenningen van juli 2017 heeft [eiseres] met Weller Wonen een betalingsregeling getroffen die op de dag van de dagvaarding nog niet opeisbaar was omdat zij die is nagekomen. Die huurpenningen zijn wel bij de beoordeling in het vonnis meegenomen. Volgens Weller Wonen zou de huurachterstand bestaan uit de maanden augustus, september en oktober 2017. De huur van oktober 2017 zou pas ná de eerste van de maand zijn betaald waardoor er op het moment
Weller Wonen stelt dat de huurachterstand op de dag van de dagvaarding
€ 3.629,01 bedroeg en ruim drie maanden besloeg. [eiseres] was bij vonnis van 19 april 2017 al veroordeeld voor een huurachterstand van € 1.146,58 en heeft na dat vonnis een nieuwe huurachterstand laten ontstaan van € 2.482,43. Voor de betalingsregeling voor de maand juli 2017 waarnaar [eiseres] verwijst, is inderdaad met Weller Wonen overleg gevoerd. Voorwaarde bij die regeling was dat [eiseres] de achterstand van juli 2017 én de huurpenningen ingaande augustus 2017 voor de eerste dag van de maand zou voldoen. Nu [eiseres] sedert augustus 2017 slechts periodiek extra betalingen van € 64,35 heeft gedaan is de voorwaarde niet vervuld. Bovendien heeft Weller Wonen de door [eiseres] akkoord bevonden betalingsregeling niet retour ontvangen waardoor ook om die reden de betalingsregeling niet tot stand is gekomen c.q. is komen te vervallen. Dat de gemeente inderdaad de huurpenningen vanaf oktober 2017 rechtstreeks aan Weller Wonen betaalt, maakt niet dat het vonnis van 12 januari 2018 geen ontbinding en ontruiming rechtvaardigt, aldus Weller Wonen.
Met Weller Wonen is de voorzieningenrechter van oordeel dat van een juridische misslag evenmin sprake is. Hetgeen [eiseres] ter mondelinge behandeling heeft gesteld, dat in het vonnis van 12 januari 2018 de huurachterstand van het vonnis van april 2017 niet bij de beoordeling is meegenomen en er daardoor evenmin sprake kan zijn van een huurachterstand van drie maanden, is niet relevant. Vaststaat immers dat de huurpenningen bij vooruitbetaling dienden te worden voldaan waardoor er bij dagvaarding van 19 oktober 2017 een huurachterstand (inclusief oktober 2017) van € 2.482,43 is ontstaan die ter comparitie, waarbij [eiseres] niet is verschenen, na een betaling van € 64,35 is bijgesteld naar € 2.418,08 en bij de beoordeling in het vonnis van 12 januari 2018 is meegenomen. Gelet op de hoogte van de verschuldigde huurpenningen van € 579,11 per maand volgt onomstotelijk dat beide bedragen zijn ontstaan uit een huurachterstand van op het moment van dagvaarden meer dan 3 maanden. Dat betekent dat de vordering van [eiseres] ook niet op deze grond zal worden toegewezen.

Aangezien de ontruiming voor [eiseres] bijzonder zwaar weegt omdat zij psychiatrische patiënte is en niet kan ontruimen omdat zij thans opgenomen (Bopz) is, heeft [eiseres] , die verder niemand heeft, er belang bij dat haar woning en eigendommen na haar behandeling nog beschikbaar zijn, aldus [eiseres] .
Weller Wonen voert aan dat [eiseres] bij vonnis van 19 april 2017 al is veroordeeld tot betaling van een huurachterstand die, ondanks een ter incasso van dit vonnis gelegd beslag, niet door of namens [eiseres] is betaald. [eiseres] had naar aanleiding dat en van het vonnis van 12 januari 2018 rekening moet houden met een gerechtelijke ontruiming van het gehuurde. De legitimiteit van de ontruiming vloeit voort uit de uitvoerbaar bij voorraadverklaring van het vonnis van 12 januari 2018. Nu daarbij komt dat [eiseres] hulpverlening geniet is geen sprake van een noodsituatie waardoor een onverwijlde tenuitvoerlegging niet kan worden aanvaard.
De voorzieningenrechter oordeelt dat [eiseres] haar stelling, dat er bij voortzetting van executiemaatregelen voor haar een noodsituatie zal ontstaan, onvoldoende aannemelijk heeft gemaakt. Onweersproken staat vast dat [eiseres] een zogenoemde zorgmijder is en dat zij hulpverlening geniet. Verder geldt in dit verband dat geen sprake is van na het vonnis van 12 januari 2018 aan het licht gekomen feiten. Zonder nadere toelichting, die ontbreekt, zijn de stellingen van [eiseres] , dat zij kennelijk niemand heeft (alleen is) en dat zij is opgenomen, onvoldoende grond om van een noodsituatie te kunnen spreken die Weller Wonen zou moeten weerhouden van verdere executie van het vonnis van 12 januari 2018.
Al het vorenoverwogene in samenhang bezien met het enkele gegeven dat Weller Wonen een eventuele uitkomst van een (nog te entameren) hoger beroep tegen het vonnis van 12 januari 2018 niet wil afwachten en op korte termijn wil overgaan tot verdere executie van dat vonnis leidt derhalve niet tot misbruik van executiebevoegdheid. Dat betekent dat op grond van voorgaande overwegingen zowel de primaire als subsidiaire vordering van [eiseres] worden afgewezen.
[eiseres] zal als de in het ongelijk gestelde partij worden veroordeeld in de kosten van deze procedure. De kosten aan de zijde van Weller Wonen worden begroot op:
dagvaarding	€ 98,01
griffierecht	79,00
salaris gemachtigde
totaal 	€  777,01.
De voorzieningenrechter
wijst de vorderingen af,
veroordeelt [eiseres] in de proceskosten, aan de zijde van Weller Wonen tot op heden begroot op € 777,01.
Dit vonnis is gewezen door mr. R.H.J. Otto en in het openbaar uitgesproken.
YT
"
ECLI_NL_RBLIM_2017_3068.xml|False|"Nakoming verplichtingen verhuurder. Overlast veroorzaakt door andere huurder van de woningcorporatie
Burgerlijk recht
Zittingsplaats Roermond
Zaaknummer: 5579809 \ CV EXPL  16-11932

in de zaak van:

wonend [adres eiseres] ,
[woonplaats eiseres] ,
eiseres,
gemachtigde mr. A.M.B.J. Derks-Höppener,
tegen:

gevestigd te Geleen, gemeente Sittard-Geleen,
gedaagde,
gemachtigde mr. P.L.T. Roks.
Het verloop van de procedure blijkt uit de volgende door partijen uitgewisselde processtukken dan wel door hen ondernomen proceshandelingen:
het exploot van dagvaarding d.d. 16 augustus 2016, met bijlagen,
de rolbeslissing van deze rechtbank, locatie Maastricht, d.d. 14 september 2016,
de akte houdende uitlating aan de zijde van gedaagde,
de akte uitlating aan de zijde van eiseres,
het incidentele vonnis van deze rechtbank, locatie Maastricht, d.d. 30 november 2016, waarbij de procedure werd verwezen naar de kamer voor kantonzaken en de locatie te Roermond,
de conclusie van antwoord, met bijlagen,
de in brief vorm vervatte oproeping voor de comparitie van partijen, gehouden op 21 maart 2017.
Ter comparitie van partijen is de zaak op vonnis gesteld, waarvan de uitspraak – bij vervroeging – is bepaald tegen heden.
Uit het over en weer door partijen naar voren gebrachte kunnen de volgende vaststaande feiten worden afgeleid:
gedaagde kan worden aangemerkt als een toegelaten instelling die als zodanig woningen verhuurt;
eiseres is, na daaraan voorafgaand feitelijk reeds in deze woning te hebben verbleven, met ingang van 2000 zelf (mede) huurster geworden van een woning van gedaagde, staande en gelegen aan de [adres eiseres] te Beek (L);
vanaf 2003 heeft zich een burenruzie ontwikkeld tussen eiseres en de bewoners van het - evenzeer door gedaagde verhuurde - buurpand aan de [adres buren] ;
in 2008 zijn een of meer bewoners van dit buurpand door de politierechter te Maastricht veroordeeld ter zake van, kort gezegd, vernieling, waarbij aan eiseres een voorschot op immateriële schade is toegekend tot een bedrag van € 300,00;
in 2010 is er door (destijds) de kantonrechter van de rechtbank Maastricht, sector kanton, locatie Sittard – Geleen een veroordeling uitgesproken tegen deze bewoners van het pand aan de [adres buren] tot vergoeding van schade aan eiseres tot een bedrag van € 500,00, zulks ter zake van vernielde beplanting in de tuin van eiseres;
bij arrest d.d. 20 januari 2015 van het gerechtshof te ‘s-Hertogenbosch is gedaagde daarnaast alsnog veroordeeld om binnen 3 maanden na betekening van dat arrest een procedure tegen de bewoners van het pand [adres buren] aanhangig te maken, waarin gedaagde op grond van de door deze bewoners veroorzaakte overlast ontbinding diende te vorderen van de huurovereenkomst met die bewoners alsmede ontruiming van die woning;
nadien heeft gedaagde in samenspraak met deze bewoners deze bewoners van het pand [adres buren] naar elders doen verhuizen.
Eiseres stelt zich, naar de kern genomen, op het standpunt dat gedaagde, blijkens het hierboven aangehaalde arrest van het gerechtshof te ‘s-Hertogenbosch, als verhuurster van beide panden aan de [adres panden] tekort is geschoten in haar verplichting op te treden tegen de door haar huurders van de woning aan de [adres buren] voor eiseres, als huurster van de woning [adres eiseres] , veroorzaakte overlast. Door en met die tekortkoming van gedaagde als haar verhuurster is gedaagde in de ogen van eiseres jegens haar schadeplichtig.
Bovendien is er sprake geweest van een ondeugdelijk functionerende riool en ondeugdelijk functionerende centrale verwarming in de gehuurde woning. Gedaagde is in gebreke gebleven met tijdig en deugdelijk herstel, waarmee eiseres evenzeer verstoken is gebleven van het haar toekomende huurgenot.
De door haar geleden schade benadert eiseres vervolgens door een aantal schadeposten te benoemen, welke, samengeteld, ruimschoots meer belopen dan € 50.000,00.
Daarnaast en ten slotte is er nog immer sprake van een door de voormalige bewoners van de woning aan de [adres buren] opgerichte schutting, welke eiseres belemmert haar auto ter plaatse te parkeren.
Op deze grondslag vordert eiseres veroordeling van gedaagde tot betaling van een bedrag ad € 50.000,00, te vermeerderen met de wettelijke rente daarover vanaf de dag van dagvaarden, en verder te vermeerderen met belastingschade. Bovendien vordert eiseres een verklaring voor recht dat de zo-even bedoelde schutting onrechtmatig is geplaatst en verwijderd dient te worden. Ten slotte dient gedaagde te worden veroordeeld in de proceskosten, aan de zijde van eiseres ontstaan, nakosten daaronder te begrijpen.
Gedaagde heeft de feitelijke ontwikkelingen aangegeven, zoals die in haar ogen sedert 2003 hebben plaatsgevonden en de verschillende schadeposten bestreden, zoals die door eiseres zijn opgevoerd. Daarbij heeft gedaagde zich beroepen op het gezag van gewijsde, zoals dat aan eerdere rechterlijke uitspraken toekomt, het ontbreken van oorzakelijk verband, verjaring dan wel ook verval van aanspraken, alsmede eigen schuld aan de zijde van eiseres.
Ook de op de hierboven bedoelde schutting gerichte vordering van eiseres heeft gedaagde van de hand gewezen. In de ogen van gedaagde bestaat er geen rechtens relevante grondslag voor deze vordering van eiseres.
Voor het overige verwijst de kantonrechter naar de conclusie van antwoord van gedaagde, waarop hierna voor zoveel nodig zal worden ingegaan.
In het licht van hetgeen partijen verdeeld houdt stelt de kantonrechter nadrukkelijk het volgende voorop. Door en met het oordeel van het gerechtshof te ‘s-Hertogenbosch, neergelegd in het hierboven bij de vaststaande feiten bedoelde arrest d.d. 20 januari 2015, staat een tekortkoming aan de zijde van gedaagde als verhuurster vast. Gedaagde heeft immers niet, te laat dan wel niet diepgaand genoeg voldaan aan haar verplichting eiseres het volledige en vrije huurgenot te verschaffen van de door haar gehuurde woning door niet, te laat dan wel niet diepgaand genoeg op te treden tegen de voor eiseres door de bewoners van de belendende woning veroorzaakte overlast. Voor de dáárdoor voor eiseres ontstane schade kan gedaagde verantwoordelijk worden gehouden. Zo een schade openbaart zich door een vergelijking van 2 situaties. Te weten: enerzijds de situatie, waarin eiseres feitelijk heeft verkeerd tot 2015, tot het vertrek van de buren uit de woning aan de [adres buren] . En anderzijds de situatie waarin eiseres in diezelfde periode zou kunnen hebben verkeerd, indien gedaagde als verhuurster eerder genoegzame activiteiten had ontplooid ter beteugeling van deze overlast. De in de eerste situatie aanwijsbare kostenposten, welke niet of niet tot dezelfde omvang aanwezig zouden zijn geweest in de tweede situatie, vormen daarbij de door eiseres geleden schade, terug te leiden tot de tekortkoming als welke aan de zijde van gedaagde aan de orde is.
Tegen deze achtergrond kunnen de verschillende door eiseres opgevoerde schadeposten worden beoordeeld en wel als volgt.

Eiseres heeft tot een bedrag van € 18.151,62 kosten van rechtsbijstand opgevoerd, voor haar verbonden geweest aan de procedure die uiteindelijk is uitgemond in de eerder aangehaalde uitspraak van het gerechtshof te ‘s-Hertogenbosch. Aangezien er sprake is geweest van een nadrukkelijke compensatie van proceskosten tussen partijen, valt zonder meer niet in te zien dat en waarom eiseres op zo een bedrag aanspraak zou kunnen maken. Ter comparitie van partijen heeft eiseres dit bedrag overigens ook dadelijk laten vallen.

Eiseres heeft een bedrag ter grootte van € 562,00 opgevoerd als zijnde voor haar aan een onderzoek en inspectie van het riool verbonden kosten. Zulke kosten komen niet als relevante schadepost in aanmerking, evenmin als eventuele verdere schadeposten ter zake van gebreken aan de cv-installatie en de riolering. De aan cv-installatie en riolering verbonden kosten zijn immers reeds door het gerechtshof te ‘s-Hertogenbosch van de hand gewezen, een en ander onder verwijzing naar de door partijen in het kader van de procedure bij het gerechtshof overeengekomen bindende advisering, het niet daaraan volledig gegeven vervolg en de omstandigheid dat eventuele gebreken in ieder geval al reeds hersteld werden. Op die vaststelling door het gerechtshof te ‘s-Hertogenbosch kan nu niet af worden gedaan door hernieuwde discussie op dit punt.

Eiseres heeft een bedrag ter grootte van € 3000,00 opgevoerd ter zake van, kort gezegd, herstelkosten beplanting tuin.
Ten aanzien van zulke kosten dient bedacht te worden dat reeds in het hierboven aangehaalde vonnis van de kantonrechter d.d. 24 maart 2010 werd beslist en een bedrag ter grootte van € 500,00 aan eiseres werd toegewezen. Dit onderdeel is bekrachtigd bij het eerder aangehaalde arrest van het gerechtshof te ‘s-Hertogenbosch, zodat daarop evenmin kan worden teruggekomen.
Voor herstelkosten beplanting tuin zou daarmee slechts plaats kunnen zijn, indien eiseres ándere herstelkosten aan de orde zou hebben gesteld, anders dan reeds beoordeeld door het gerechtshof te ‘s-Hertogenbosch. Van zulke te identificeren nieuwe of andere herstelkosten is echter in de stellingen van eiseres geen sprake, zodat daar ook verder niet op in kan worden gegaan. Voor een schadepost ter zake van vernieling beplanting tuin is daarom geen plaats.

De door eiseres opgevoerde kosten ter zake van herstel en stalling van haar auto, door eiseres toegerekend aan activiteiten van de bewoners van de [adres buren] , staan in geen enkel verband met het door gedaagde aan eiseres te verschaffen rustige en ongestoorde bezit van de door haar gehuurde woning aan de [adres eiseres] . Het betreft immers een auto die door eiseres kennelijk op de openbare weg werd gestald en waarvoor geen enkele zorgplicht aan de zijde van gedaagde valt aan te wijzen. Voor deze door eiseres bedoelde kosten dient eiseres zich, desverkiezend, te wenden tot degene(n) die die kosten voor haar hebben veroorzaakt. Daar behoort gedaagde in ieder geval niet toe.

Eiseres heeft een bedrag ad € 15.000,00 als schadepost opgevoerd ter zake van, kort gezegd, reiskosten en verblijf elders, ontstaan als gevolg van de ondraaglijke woonsituatie in de [adres panden] .
De door eiseres daartoe overgelegde opstelling kan echter niet worden gevolgd. In die opstelling wordt er immers hoegenaamd geen rekening mee gehouden dat eiseres in ander geval, indien zij niet gedwongen zou zijn geweest haar woning te verlaten als gevolg van ondervonden overlast, evenzeer vrienden en bekenden zou hebben opgezocht. Achteraf kan het bedrag ter zake van extra reiskosten en/of extra verblijfkosten slechts worden geschat. Daarbij dient overigens te worden bedacht dat het gerechtshof te ‘s-Hertogenbosch heeft vastgesteld dat de daaraan ten grondslag liggende overlast eerst met name vanaf 2007/2008 zal zijn opgetreden, terwijl op zichzelf genomen ook een verjaringstermijn geldt van 5 jaren. Bij wege van schatting naar redelijkheid en billijkheid wordt al met al en per saldo een bedrag ad € 750,00 bepaald.

Ter comparitie van partijen is gebleken dat eiseres niet bij machte is de voor eigen rekening gekomen kosten van hulpverlening, toe te rekenen aan de door haar ondervonden overlast, te begroten en te adstrueren. Daarmee valt nu slechts te constateren dat een aantal kosten, zoals die zijn ontstaan, werden gedekt door ziektekostenverzekering dan wel anderszins en in ieder geval niet ten laste van eiseres zelf zijn gekomen. In zo een situatie doen zich geen genoegzame aanknopingspunten voor ter bepaling van enige concrete schadepost.

Bij de beoordeling van de door eiseres tot een bedrag ad € 25.862,78 opgevoerde kosten ter zake van gederfd woongenot dient bedacht te worden dat hierboven reeds ter zake van verblijfkosten elders zo een achtergebleven woongenot aan de orde is geweest. Aan eiseres is immers een bedrag toegekend ter zake van voor haar rekening gekomen extra reis – en verblijfkosten, veroorzaakt door de noodzaak haar gehuurde woning te verlaten als gevolg van ondervonden overlast.
Voor vergoeding van verdere schade is daarnaast zonder goede aanknopingspunten geen ruimte. Zulke goede aanknopingspunten liggen in ieder geval niet besloten in de kennelijk eiseres voor ogen staande huurvermindering met terugwerkende kracht, parallel aan de bij beide partijen bekend veronderstelde systematiek van A, B en C-gebreken. Zulk een huurvermindering kan immers slechts in aanmerking worden genomen gedurende de door gedaagde onder aanhaling van artikel 7: 257 burgerlijk wetboek aangevoerde periode van 6 maanden, terwijl die periode voorbij zowel als verstreken is.
Bij gebreke van genoegzame aanknopingspunten, andere dan besloten gelegen in de door eiseres gevoelde noodzaak haar woning te verlaten teneinde elders op verhaal te komen, kan daarom geen extra schadepost ter zake van gederfd huurgenot worden bepaald. Daarbij dient voor zoveel nodig het door gedaagde gedane beroep op verjaring in ogenschouw te worden genomen, zodat slechts een beperkte periode in aanmerking zou komen, terwijl de overlast in die periode – blijkens de vaststelling door het gerechtshof te ‘s-Hertogenbosch – in feite en met name heeft bestaan in fysiek intimiderende aanwezigheid op straat van een of meer buren van eiseres, bij vertrek van eiseres uit dan wel bij aankomst bij haar woning. Directe aantasting van woongenot in de gehuurde woning zelf – zoals bijvoorbeeld bij in de woning zelf ondervonden geluidsoverlast – is daarmee niet aan de orde.

Duidelijk is dat eiseres bij het kenbaar maken van haar klachten gedurende een relatief lange periode papier- en portokosten zal hebben zien ontstaan. De omvang daarvan, ook binnen de door gedaagde aangehaalde verjaringstermijn, valt slechts te schatten. Naar redelijkheid en billijkheid wordt een bedrag ad € 250,00 bepaald.

Ter zake van door eiseres geleden schade, ontstaan door en als gevolg van de aan gedaagde toe te rekenen tekortkoming, wordt in totaal een bedrag ad € 1000,00 bepaald. Het meer of anders gevorderde zal in zoverre van de hand worden gewezen.

Met gedaagde moet ten slotte nog worden geconstateerd dat er voor de door eiseres bedoelde onrechtmatigheid van plaatsing van een schutting en de verplichting tot verwijdering daarvan, geen grondslag aan valt te wijzen. Ook niet in de ter comparitie van partijen door eiseres op dit punt gegeven toelichting. Die toelichting behelsde immers een in de ogen van eiseres door haar voorgangers in de huur gemaakte mondelinge afspraak omtrent gebruik van de door de schutting ingenomen plaats, mede als parkeermogelijkheid. Zo een mondeling gemaakte afspraak heeft al geen goederenrechtelijke werking en kan slechts in worden geroepen tegenover degene met wie zo een afspraak werd gemaakt. Dat is in ieder geval kennelijk niet gedaagde geweest.

Er ligt ter zake van door haar geleden schade een bedrag ad € 1000,00 in totaal voor toewijzing aan eiseres gereed, niet uitvoerbaar bij voorraad bij gebreke van een daarop gerichte vordering of verzoek. Daarbij is het door gedaagde ingeroepen gezag van gewijsde tot gelding gekomen en het door gedaagde aangehaalde noodzakelijke causale verband, de door gedaagde ingeroepen verjaring en, ten slotte ook, het door gedaagde gedane beroep op artikel 6: 101 burgerlijk wetboek - voor zoveel aan de orde - in aanmerking genomen. Bij deze uitkomst van de procedure kan geen van partijen als de volledig in het gelijkgestelde partij worden aangemerkt. Eiseres niet, om reden dat eiseres een veel hoger schadebedrag voor ogen heeft gehad dan zoals uiteindelijk toewijsbaar is gebleken te zijn. Gedaagde niet om reden dat gedaagde geen enkel schadebedrag schuldig heeft erkend, anders dan bij wege van schikkingsbedrag. De kosten zullen dan ook worden gecompenseerd. Er wordt daarom al met al beslist als volgt.
Veroordeelt gedaagde om tegen behoorlijk bewijs van kwijting aan eiseres te betalen ten titel van vergoeding van schade, een bedrag ad € 1000,00, te vermeerderen met de wettelijke rente daarover vanaf de dag van de dagvaarding tot aan de dag van volledige betaling.
Compenseert de proceskosten tussen partijen zo, dat elke partij haar eigen kosten zal dragen.
Wijst het meer of anders gevorderde af.
Dit vonnis is gewezen door mr. G.M.P. Brouns, kantonrechter te Roermond, en uitgesproken ter openbare terechtzitting op 5 april 2017, in tegenwoordigheid van de griffier.
type: gb
coll:
"
ECLI_NL_RBOBR_2016_254.xml|False|"Executiegeschil
Schorsing executie ontruimingsvonnis afgewezen.

Civiel Recht
Zittingsplaats 's-Hertogenbosch
zaaknummer / rolnummer: C/01/303531 / KG ZA 16-17

in de zaak van

wonende te [woonplaats] ,
eiseres,
advocaat mr. N.M.E. Verpaalen te Breda,
tegen
de stichting

gevestigd te Eindhoven,
gedaagde,
advocaat mr. B. Poort te Eindhoven.
Partijen worden [eiseres] en Woonbedrijf genoemd.
De procedure blijkt uit:
de dagvaarding van 15 januari 2016 met producties 1 tot en met 10,
de mondelinge behandeling op 21 januari 2016,
de brief van mr. Poort van 19 januari 2016 met producties 1 tot en met 6,
de brief van mr. Verpaalen van 19 januari 2016, met enkele aanvullende producties,
de pleitnota van Woonbedrijf.
Ten slotte is vonnis bepaald op uiterlijk 25 januari 2016.
Stichting Neos heeft [eiseres] onder meer begeleid bij het zelfstandig wonen. In dat kader is op 15 juni 2011 tussen Woonbedrijf en Stichting Neos een huurovereenkomst gesloten, waarbij Stichting Neos de woning aan de [adres] te [woonplaats] (hierna: de woning) huurde van Woonbedrijf. De woning is toen in gebruik verstrekt aan [eiseres] .
In 2011 en 2012 zijn bij Woonbedrijf structureel klachten binnengekomen over overlast die [eiseres] , haar toenmalige partner en/of bezoekers zouden veroorzaken.
Op 1 mei 2013 is tussen partijen een “Huurovereenkomst Begeleid Wonen 3 partijen constructie” getekend. Op diezelfde datum is tussen [eiseres] en Stichting Neos een begeleidingsovereenkomst gesloten.
Na het sluiten van beide overeenkomsten heeft Woonbedrijf wederom klachten ontvangen van omwonenden over door [eiseres] veroorzaakte overlast.
Bij brief van 11 februari 2014 heeft Stichting Neos de woonbegeleidingsovereenkomst per direct beëindigd. Bij brief van gelijke datum heeft Woonbedrijf de huurovereenkomst met [eiseres] opgezegd tegen 11 maart 2014, waarbij [eiseres] is gesommeerd de woning uiterlijk op 11 maart 2014 te ontruimen en ter vrije beschikking te stellen van Woonbedrijf. [eiseres] heeft niet aan die sommatie voldaan.
Bij vonnis van 31 maart 2014 heeft de voorzieningenrechter van deze rechtbank de vordering Van Woonbedrijf om [eiseres] in kort geding te veroordelen de woning te ontruimen, afgewezen. Dit vonnis is bekrachtigd bij arrest van het Gerechtshof’s-Hertogenbosch van 2 december 2014.
Woonbedrijf is op 25 april 2014 tegen [eiseres] een bodemprocedure gestart bij de kantonrechter te Eindhoven. Daarin heeft Woonbedrijf - onder meer - ontbinding van de huurovereenkomst en ontruiming van de woning gevorderd.
Bij tussenvonnis van 11 september 2014 heeft de kantonrechter Woonbedrijf toegelaten te bewijzen dat [eiseres] structureel (geluids)overlast heeft veroorzaakt in en rond de woning aan de [adres] in [woonplaats] .
Bij uitvoerbaar bij voorraad verklaard eindvonnis van deze rechtbank van 7 januari 2016 (zaaknummer 3030387 / rolnummer 14/5279) heeft de kantonrechter te Eindhoven, na getuigen te hebben gehoord, de huurovereenkomst tussen partijen terzake de woning aan de [adres] te [woonplaats] tussen partijen ontbonden en [eiseres] veroordeeld de woning met al de haren en het hare te ontruimen binnen veertien dagen na betekening van het vonnis.
Het vonnis van de kantonrechter van 7 januari 2016 is op 8 januari 2016 aan [eiseres] betekend, waarbij [eiseres] is gesommeerd de woning binnen veertien dagen na betekening te ontruimen. [eiseres] heeft niet aan die sommatie voldaan. Zij is ook niet van plan aan die sommatie te voldoen.
Woonbedrijf heeft ter zitting desgevraagd verklaard dat de gedwongen ontruiming van de woning gepland staat voor dinsdag 26 januari 2016 om 13.30 uur.
[eiseres] is voornemens hoger beroep in te stellen tegen het vonnis van de kantonrechter van 7 januari 2016 en daarbij tevens, bij wege van incident (artikel 351 Rv.), te vorderen dat de uitvoerbaarverklaring bij voorraad van het vonnis wordt geschorst voor de duur van het hoger beroep.
[eiseres] woont in de woning met haar thans vierjarige dochtertje.
[eiseres] vordert  samengevat - bij vonnis uitvoerbaar bij voorraad de executie van het vonnis van de rechtbank Oost-Brabant, locatie Eindhoven, kanton, van 7 januari 2016, met zaak/rolnummer 3030387 14/5279 met onmiddellijke ingang te schorsen en Woonbedrijf met onmiddellijke ingang te verbieden om executiemaatregelen te treffen op basis van dit vonnis, op straffe van verbeurte van een dwangsom, totdat in hoger beroep een eindarrest zal zijn gewezen en betekend, althans totdat in hoger beroep op het incident zal zijn beslist, althans voor een in goede justitie te bepalen periode, met veroordeling van Woonbedrijf in de kosten van de procedure.
[eiseres] legt daaraan, kort samengevat, het volgende ten grondslag. Het vonnis van 7 januari 2016 berust op een kennelijke juridische misslag. De kantonrechter heeft in het vonnis geen althans een onvoldoende belangenafweging gemaakt. Onvoldoende is rekening gehouden met de zwaarwegende gevolgen die de ontruiming voor [eiseres] en haar minderjarige dochter, die er recht en belang bij heeft door haar eigen moeder te worden opgevoed en naar haar vertrouwde school te kunnen gaan, heeft. Voorts is de kantonrechter ten onrechte tot de conclusie gekomen dat sprake is van ernstige overlast die ontbinding van de huurovereenkomst rechtvaardigt. Er heeft enkel een toets ex tunc plaatsgevonden, maar onvoldoende is beoordeeld of er recent (in 2014, 2015 en 2016) nog sprake is geweest van overlast. Verscheidene buren hebben thans verklaard dat zij geen overlast van [eiseres] ervaren. Voorts heeft de kantonrechter ten onrechte geen acht geslagen op het feit dat één van de klagers over overlast in haar getuigenverklaring zelf heeft verklaard dat zij de laatste maanden geen overlast heeft ervaren. Tenslotte zal aan de zijde van [eiseres] een acute noodtoestand onstaan, indien de executie van het vonnis wordt doorgezet. [eiseres] heeft bij alle instanties in Eindhoven navraag gedaan, maar zij kan nergens terecht, zodat zij bij gedwongen ontruiming met haar dochtertje op straat zal komen te staan. Te vrezen valt dat aan [eiseres] vervolgens de zorg voor haar dochtertje zal worden ontnomen, hetgeen voor [eiseres] een schrikbeeld is. Daarbij komt dat de woningen aan de [straatnaam] op dit moment worden gerenoveerd en leeg staan, zodat aan de zijde van Woonbedrijf thans geen spoedeisend belang bestaat bij ontruiming van de woning van [eiseres] . Het belang van [eiseres] , een alleenstaande moeder met haar minderjarige dochter, om het hoger beroep te kunnen afwachten in de woning weegt thans zwaarder dan het belang van Woonbedrijf bij ontruiming.
Woonbedrijf voert verweer. Voorzover van belang zullen de stellingen van partijen in de beoordeling aan de orde komen.
Uitgangspunt is dat Woonbedrijf in het uitvoerbaar bij voorraad verklaarde vonnis van 7 januari 2016 een geldige ontruimingstitel heeft die zij tegen [eiseres] ten uitvoer mag leggen. Aan de orde is de vraag of de tenuitvoerlegging van het vonnis van de kantonrechter van 7 januari 2016 moet worden geschorst.
In een executiegeschil kan de voorzieningenrechter de tenuitvoerlegging van een vonnis slechts schorsen, indien hij van oordeel is dat de executant mede gelet op de belangen aan de zijde van de geëxecuteerde die door de executie zullen worden geschaad - geen in redelijkheid te respecteren belang heeft bij gebruikmaking van zijn bevoegdheid tot tenuitvoerlegging over te gaan. Dat zal het geval kunnen zijn indien het te executeren vonnis klaarblijkelijk op een juridische of feitelijke misslag berust of indien de tenuitvoerlegging op grond van na dit vonnis voorgevallen of aan het licht gekomen feiten klaarblijkelijk aan de zijde van de geëxecuteerde een noodtoestand zal doen ontstaan, waardoor een onverwijlde tenuitvoerlegging niet kan worden aanvaard (HR 22 april 1983, NJ 1984, 145 Ritzen/Hoekstra). De lat ligt in deze maatstaf heel hoog.
Het vonnis van de kantonrechter berust niet op een kennelijke feitelijke of juridische misslag. Het moet gaan om een evidente fout in het vonnis. Daarvan is geen sprake. De kantonrechter heeft Woonbedrijf bij tussenvonnis van 11 september 2014 opgedragen te bewijzen dat [eiseres] structureel (geluids)overlast heeft veroorzaakt in en rond de woning [adres] in [woonplaats] . De kantonrechter heeft daartoe getuigen gehoord, waarbij aan [eiseres] ook de mogelijkheid is geboden - en door haar is benut - om met getuigen tegenbewijs te leveren. De processen-verbaal van de getuigenverhoren bevinden zich bij de stukken.
De kantonrechter is in zijn eindvonnis van 7 januari 2016, na afweging van de bezwaren van [eiseres] tegen de door Woonbedrijf in haar conclusie na enquête aangehaalde getuigenverklaringen, bij de waardering van het bewijsmateriaal tot de conclusie gekomen dat Woonbedrijf heeft bewezen dat [eiseres] in de loop van de tijd overlast heeft gepleegd die als ernstige tekortkoming moet worden aangemerkt en ontbinding van de huurovereenkomst rechtvaardigt. Het enkele feit dat over dat oordeel van de kantonrechter wellicht ook anders kan worden gedacht, zoals [eiseres] doet (en als het aan haar ligt het gerechtshof te zijner tijd ook), maakt dat oordeel nog niet tot een kennelijke juridische of feitelijke misslag.
Weliswaar kan aan [eiseres] worden toegegeven dat de motivering door de kantonrechter in zijn eindvonnis beknopt is (zeker ten aanzien van hetgeen [eiseres] aanduidt als de belangenafweging, waarmee zij ongetwijfeld bedoelt de beantwoording van de in artikel 6:265 BW besloten vraag of de tekortkoming de ontbinding met haar gevolgen rechtvaardigt). Dat maakt echter nog niet dat er hier sprake is van een kennelijke misslag in de hiervoor bedoelde zin. De voorzieningenrechter dient er van uit te gaan dat de kantonrechter bij zijn beslissing alle in het betreffende geding aan hem voorgehouden omstandigheden heeft meegewogen. Het feit dat [eiseres] met haar minderjarige dochtertje in de woning woont, was blijkens de stukken en het tussenvonnis van 11 september 2014 bij de kantonrechter bekend en is ongetwijfeld bij de beoordeling meegewogen. Dat een ontbinding van een huurovereenkomst en veroordeling tot ontruiming van het gehuurde voor de gewezen huurder, in dit geval een alleenstaande moeder met kind en met een gering inkomen, zeer ingrijpend is, is evident. Het mag bij de kantonrechter te Eindhoven als een bekend gegeven worden verondersteld.
Het is in een executiegeschil niet mogelijk inhoudelijke bezwaren tegen een uitspraak aan te voeren, behoudens die welke nopen tot het oordeel dat sprake is van misbruik van bevoegdheid bij de executant. De executierechter mag de zaak van de bodemrechter niet overdoen en het is ook niet de bedoeling dat hij een prognose geeft van de uitkomst van het (nog in te stellen) hoger beroep. De voorzieningenrechter gaat dus niet in op de door [eiseres] overgelegde nadere verklaring en handtekeningenlijst van buurtbewoners. Indien [eiseres] beschikte over meer getuigen die ten gunste van haar konden verklaren, had zij deze desgewenst bij de kantonrechter in contra-enquête kunnen voorbrengen. Voor de volledigheid zij opgemerkt dat de beoordelingsmarge voor de voorzieningenrechter in dit stadium, nu de bodemrechter gesproken heeft, veel smaller is dan bij het eerdere kort geding dat heeft geleid tot het vonnis van 31 maart 2014, toen het oordeel van de bodemrechter er nog niet was.
De kantonrechter heeft in zijn eindvonnis niet met zoveel woorden aangegeven gedurende welk tijdvak hij de overlast bewezen heeft geacht. De stelling van [eiseres] dat de overlast slechts ex tunc is beoordeeld en dat onvoldoende is beoordeeld of er recent (in 2014 2015 en 2016) sprake van overlast is geweest, baat haar echter niet. Duidelijk is dat Woonbedrijf reeds begin 2014 van oordeel was dat de tot dan toe gebleken overlast tot een einde van de huurrelatie met [eiseres] moest leiden. Woonbedrijf heeft haar daartoe strekkende vorderingen, waaronder een subsidiaire vordering tot ontbinding van de huurovereenkomst, en de daaraan voorafgegane feitelijkheden die de ontbinding zouden moeten dragen, uiteengezet in de inleidende dagvaarding van 25 april 2014. Die vorderingen en grondslagen uit begin 2014 had de kantonrechter te onderzoeken. Dat [eiseres] gebruik heeft gemaakt van haar recht om verweer te voeren, waarna de procedure bij de kantonrechter tot 7 januari 2016 heeft geduurd, maakt niet dat de kantonrechter zijn oordeel niet meer (uitsluitend) zou hebben mogen baseren op de “oude” overlast die Woonbedrijf aan haar vordering ten grondslag had gelegd.
Resteert de vraag of er feiten en omstandigheden zijn die aan de zijde van [eiseres] een noodtoestand doen ontstaan en die na de procedure bij de kantonrechter zijn voorgevallen of aan het licht zijn gekomen, dan wel of er op basis van andere omstandigheden moet worden geoordeeld dat Woonbedrijf, mede gelet op de belangen aan de zijde van [eiseres] , geen in redelijkheid te respecteren belang bij tenuitvoerlegging van het ontruimingsvonnis heeft.
Ook dat is niet gebleken. De thans door [eiseres] naar voren gebrachte feiten en omstandigheden waren reeds bekend op het moment van het wijzen van het vonnis door de kantonrechter. Onmiskenbaar zal de ontruiming voor [eiseres] en haar minderjarige dochter ingrijpende gevolgen hebben, maar deze zijn het voorzienbare gevolg van de door de kantonrechter in het vonnis van 7 januari 2016 uitgesproken ontruiming en kunnen onder de gegeven omstandigheden niet leiden tot het oordeel dat Woonbedrijf geen in redelijkheid te respecteren belang heeft bij tenuitvoerlegging van het vonnis. Dat er voor [eiseres] en haar dochter in het geheel geen opvangmogelijkheden zijn, is door Woonbedrijf gemotiveerd weersproken en door [eiseres] onvoldoende aannemelijk gemaakt. Het is een huisvestingsprobleem dat [eiseres] met de, volgens de kantonrechter bewezen, overlast zelf heeft veroorzaakt en dat probleem moet [eiseres] nu primair zelf oplossen (al dan niet in [woonplaats] ). [eiseres] weet al sinds ongeveer twee jaar dat Woonbedrijf haar uit [adres] weg wil hebben. [eiseres] zal gehoopt hebben dat het oordeel van de kantonrechter anders zou luiden, maar zij heeft al twee jaar lang rekening kunnen houden met de mogelijkheid van een verkeerde afloop.
Uit de processtukken blijkt voorts dat het probleem van de vervangende huisvesting voor [eiseres] en haar dochtertje al in het kort geding van maart 2014 aan de orde is geweest (r.o. 4.6. van het vonnis van 31 maart 2014), dat het zwaarwegend belang van de zorg van [eiseres] voor haar minderjarige dochter door de kantonrechter is opgemerkt (hij heeft dit vermeld aan het slot van r.o. 3.2. van zijn tussenvonnis van 11 september 2014), terwijl ook het Hof er aandacht aan heeft besteed (r.o. 3.10 van het arrest van 2 december 2014). De voorzieningenrechter kan onmogelijk oordelen dat hier sprake is van feiten en omstandigheden aan de zijde van [eiseres] die ná de procedure bij de kantonrechter zijn voorgevallen of aan het licht gekomen.
Ook de omstandigheid dat de woningen in de [straatnaam] moeten worden gerenoveerd leidt niet tot het oordeel dat Woonbedrijf geen rechtens te respecteren belang heeft bij ontruiming van de woning door [eiseres] . Woonbedrijf heeft ter zitting gemotiveerd toegelicht dat de leegkomende woningen die in aanmerking komen voor renovatie door Woonbedrijf voor tijdelijke bewoning als wisselwoning ter beschikking worden gesteld, zodat Woonbedrijf wel degelijk een belang heeft bij ontruiming van de woning op korte termijn. De door [eiseres] benadrukte omstandigheid dat Woonbedrijf sociale huurwoningen verhuurt en dat mede haar taak is het huisvesten van personen die moeite ondervinden met het vinden van passende huisvesting (het in dit verband door [eiseres] aangehaalde artikel 70c, eerste lid, Woningwet is overigens per 1 juli 2015 vervallen), betekent niet dat Woonbedrijf niet gerechtigd is de huurovereenkomsten met door haar gehuisveste personen die ernstig tekort schieten in de nakoming van verbintenissen uit hun huurovereenkomst te (doen) beëindigen.
Het vorenstaande leidt tot de slotsom dat geen grond bestaat om de tenuitvoerlegging van het vonnis van 7 januari 2016 te schorsen dan wel Woonbedrijf te verbieden die executie hangende het aangekondigde hoger beroep, voort te zetten. De vordering zal daarom worden afgewezen.
[eiseres] zal als de in het ongelijk gestelde partij in de proceskosten worden veroordeeld. De kosten aan de zijde van Woonbedrijf worden begroot op:
- griffierecht	€ 	619,00
- salaris advocaat
Totaal	€ 	1.435,00.
De voorzieningenrechter
wijst de vorderingen af,
veroordeelt [eiseres] in de proceskosten, aan de zijde van Woonbedrijf tot op heden begroot op € 1.435,00,
verklaart dit vonnis wat betreft de kostenveroordeling uitvoerbaar bij voorraad.
Dit vonnis is gewezen door mr. A.H.L. Roosmale Nepveu en in het openbaar uitgesproken op 25 januari 2016.
"
ECLI_NL_RBGEL_2017_5882.xml|False|"‘vonnis in klare taal. Overlast van een hond in een flat. Hond hoeft niet weg, maar moet voortaan wel een muilkorf om”.
Team kanton en handelsrecht
Zittingsplaats Apeldoorn
Zaakgegevens: 6367780 VV EXPL 17-76
Grosse aan: eisende partij
Afschrift aan: gedaagde partij
Verzonden d.d.:

in de zaak van
de stichting
gevestigd te Apeldoorn,
eisende partij,
gemachtigde: mr. M.J. Seijbel,
tegen

procederend in persoon.
Partijen worden hierna DGW en de bewindvoerster genoemd. [naam gedaagde sub 1] en [naam gedaagde sub 2] worden hierna [gedaagde sub 1] en [gedaagde sub 2] genoemd.
Het proces is begonnen met de kort geding dagvaarding van 10 oktober 2017.
Op 13 oktober 2017 hebben [gedaagden] een stapeltje stukken naar de griffie gestuurd als reactie op de dagvaarding.Tijdens de zitting van 23 oktober 2017 is de zaak besproken. De griffier heeft aantekeningen gemaakt van deze zitting.
De familie [achternaam] (vader, moeder en twee tienerdochters) heeft twee Mechelse herdershonden. De ene is grijsbruin en heet Indy. De andere is bruin en heet Asta. Ze wonen in een flatwoning aan de [adresgegevens] te [woonplaats] , die gehuurd wordt van DGW. De woning ligt op de 8e etage van het flatgebouw. Dat betekent dat ze regelmatig gebruik maken van de liften in het flatgebouw. Ook de honden gaan vaak mee de lift in, bijvoorbeeld om de honden buiten uit te kunnen laten. In de algemene voorwaarden bij de huurovereenkomst is vastgelegd dat de huurders, de familie [achternaam] dus, er voor moeten zorgen dat zij geen overlast of hinder veroorzaken aan andere mensen in de flat. Zij moeten er ook voor zorgen dat hun huisdieren geen overlast of hinder opleveren. En zij mogen geen huisdieren los laten lopen op de galerijen, in de trappenhuizen, binnenterreinen, tuinen en andere gemeenschappelijke ruimtes.
Eind 2016 heeft DGW een klacht ontvangen over een hond van de familie [achternaam] . Daar is een gesprek over geweest met [gedaagde sub 1] .
Op 20 juli 2017 hebben de dochters van de familie [achternaam] de honden meegenomen in de lift om ze uit te laten. Het was om ongeveer 21.10 uur. In de lift zitten beveiligingscamera’s. DGW heeft foto’s van de camerabeelden afgedrukt. Deze foto’s zitten bij de processtukken. Op de foto’s is te zien dat vanuit de open liftdeuren (kennelijk was de lift toen op de begane grond), één van de honden zonder riem wegrent. Op de volgende foto’s is te zien dat deze hond vlak bij of tegen een jonge vrouw staat die in het halletje voor de lift op een bankje zit. Op de derde foto zie je dat de vrouw haar linkerhand omhoog houdt en er naar kijkt. Ze staat dan bij de lift en er is een man bij haar, die ook naar de hand kijkt. Verder is er nog een foto waarop twee politieagenten te zien zijn bij de lift, samen met [gedaagde sub 1] en de dochters.
DGW heeft na 20 juli 2017 van verschillende mensen klachtformulieren gekregen. De klachten gaan over de honden van de familie [achternaam] . DGW heeft tien formulieren overgelegd. Op de formulieren staan onder andere deze klachten: “-
DGW heeft aan meneer en [gedaagde sub 2] op 26 juli 2017 geschreven dat door de honden overlast wordt veroorzaakt. Dat mag niet en daarom moet Indy weg. DGW heeft in de brief de familie [achternaam] de tijd gegeven tot 1 september 2017 om Indy weg te doen.
Op 5 oktober 2017 heeft de buurtbeheerder van DGW een melding gedaan aan DGW. Hij schrijft daarin: “
DGW heeft foto’s overgelegd van camerabeelden uit de lift op 5 oktober 2017. Op de eerste foto van 7:11:35 uur zie je [gedaagde sub 2] de lift in gaan. In de lift staat al één hond (Asta). [gedaagde sub 2] heeft Indy kort aan de lijn en drukt op een liftknopje. Er is een andere persoon achter [gedaagde sub 2] die kennelijk ook de lift in wil (de buurtbeheerder).Op de tweede foto van 7:12:15 staat de buurtbeheerder naast de liftdeur die een klein stukje open is. [gedaagde sub 2] staat achter in de lift. Eén hond staat ongeveer tussen haar benen. Het lijkt Asta, maar dat is niet goed te zien.Op de derde foto, ook van 7:12:15 uur is de deur iets verder open en staat de man nog steeds bij de deur. Asta gaat naar de deuropening en [gedaagde sub 2] staat achter in de lift tegen de zijmuur met Indy. Indy staat op haar achterpoten en wordt door [gedaagde sub 2] vastgehouden. Op de vierde foto, waar geen tijd op staat, is de liftdeur open. De man loopt naar buiten. Asta is er niet op te zien. [gedaagde sub 2] staat tegen de zijmuur met haar armen om Indy heen. Indy staat op de achterpoten. Op de vijfde foto, van 7:12:17 uur is hetzelfde te zien, maar is de man iets verder uit de lift.
DGW vindt dat er sprake is van overlast door de honden en vooral door Indy. Zij vindt dat er met spoed iets gedaan moet worden aan de situatie. De andere bewoners uit de flat moeten zonder angst de lift, galerij, trappenhuis en andere ruimtes van de flat kunnen gebruiken. Die bewoners huren hun woning ook van DGW en DGW moet er voor zorgen dat zij geen overlast ondervinden. Daarom vordert DGW een voorziening. DGW vordert dat Indy uit de woning van de familie [achternaam] verwijderd moet worden en daar weg moet blijven. Ook vordert DGW dat Asta altijd aan de riem moet worden gehouden wanneer de hond buiten de woning van de familie [achternaam] is. Als de familie [achternaam] dat niet doet, vordert DGW een dwangsom van € 100,- per overtreding per hond.Voor het geval dat deze vordering niet wordt toegewezen heeft DWG ook een vordering opgenomen die iets minder ver gaat. Dan vordert DWG dat de familie [achternaam] de opdracht zal krijgen om Indy buiten de woning altijd aan de riem te houden en een muilkorf te laten dragen. Ook als Indy op het balkon van de woning is of in de omgeving (tot 200 meter) van het flatgebouw is. Ook bij deze vordering wil DGW een dwangsom van € 100,- per dag als het gebod overtreden zou worden. Verder vordert DGW dat de kosten van deze procedure door de familie [achternaam] moeten worden betaald.Omdat [gedaagden] onder bewind gesteld zijn en dus niet zelf over hun geld en goederen mogen beslissen heeft DGW de vorderingen formeel ingesteld tegen de bewindvoerster. Zij zal de beslissing namelijk moeten uitvoeren als er betaald moet worden of als de hond weggedaan moet worden.
[gedaagden] zijn het niet eens met deze vorderingen. Zij willen Indy niet weg doen. Ze zijn aan de hond gehecht en willen Indy houden. Ook vinden ze dat er geen echte overlast is. Er zijn nu eenmaal altijd mensen die niet van honden houden of er bang voor zijn. De mensen die geklaagd hebben houden kennelijk niet van honden. De klagers zijn ook familie van elkaar en van de vrouw waar Indy op 20 juli op af gegaan is. Het is logisch dat zij dan allemaal klagen, maar de meeste mensen in de flat klagen niet. hebben in mails aan DGW en ook op de zitting verteld dat Indy een hond is die door de eerste baas slecht behandeld is. Ze is daarom wild en angstig. Ook was ze bang voor de lift. Ze heeft een slecht rechteroog en kan dus schrikken als er van rechts opeens iets beweegt. [gedaagde sub 1] is met Indy op een training geweest en nu gaat het beter, maar Indy blijft druk en wil graag spelen met andere honden of kinderen en blaft veel.  [gedaagde sub 1] heeft de honden wel goed onder controle. Er is nooit iets gebeurd als hij Indy uitliet. Omdat hij werkt kan hij niet altijd Indy uitlaten. [gedaagde sub 2] heeft PTSS en is soms bang. Indy voelt die angst en wil dan het baasje beschermen en andere mensen wegjagen. Indy heeft geleerd dat ze een muilkorf om moet en wordt ook met een muilkorf om uitgelaten. Daarmee kan ze niet bijten. Wel blaffen. Ook probeert Indy wel tegen mensen aan te springen om ze weg te jagen, maar mevrouw houdt dan de hond vast zodat ze dat niet kan doen. Op de foto’s van 5 oktober is ook te zien dat ze Indy vast klemt. De dochters laten de hond bijna nooit uit. Op 20 juli is de riem van Indy losgeschoten. Toen kon Indy wegrennen. Ze is naar die vrouw gerend omdat die aan het eten was en dat was voor Indy aantrekkelijk. Indy heeft niet gebeten. Indy heeft ondertussen een andere riem.[gedaagden] begrijpen dat mensen bang kunnen worden van een blaffende en springende herdershond, maar vinden dat mensen ook moeten luisteren als er gevraagd wordt om rustig te blijven staan en even te wachten tot mevrouw en Indy uit de lift gestapt zijn.
DGW stelt dat sprake is van overlast. Om deze stelling te onderbouwen wijst DGW op de twee incidenten van 20 juli 2017 en 5 oktober 2017 en op de tien klachtformulieren. Het valt op dat zeven van die klachtformulieren op 21 juli 2017 zijn ingeleverd bij DGW. Verder is er één formulier van 10 september 2017 en één van 12 september 2017. Het tiende formulier heeft geen datum. Het formulier van 10 september is van de opa van de vrouw die betrokken was bij het incident op 20 juli 2017. Eigenlijk gaan dus bijna alle klachten over het incident van 20 juli 2017.Zes klagers schrijven dat ze al een half jaar of zelfs een jaar last hebben van de honden, maar wat er dan in die tijd gebeurd is schrijven ze niet. De klagers schrijven dat de honden agressief zijn, maar schrijven niet waar dat uit blijkt. Er wordt alleen ‘blaffen’ genoemd en ‘rennen’ of ‘springen’.  Een paar mensen noemen ook ‘bijten’. Dat gaat dan over het incident van 20 juli.
Wat er precies is gebeurd op 20 juli 2017 is niet helemaal duidelijk. Omdat we in deze procedure geen getuigen kunnen horen zal dat nu ook niet duidelijker worden. Zeker is wel dat Indy op die dag is ontsnapt aan de dochters van de familie [achternaam] en is afgerend op een vrouw die in de hal bij lift iets zat te eten. Zij heeft daarbij een wond of wondje aan haar hand opgelopen. Het kan zijn dat Indy in haar hand gebeten heeft of met een poot haar hand heeft beschadigd. Het kan ook zijn dat zij gevallen is en daarbij een wond aan haar hand heeft gekregen. Er stonden geen tandafdrukken op de hand.
Ook het incident van 5 oktober 2017 is niet helemaal duidelijk. Op de foto’s is alleen te zien dat Indy op haar achterpoten tegen de muur staat terwijl [gedaagde sub 2] Indy vast klemt. Volgens DGW is Indy opeens agressief geworden naar de buurtbeheerder, die stil in de lift stond. Volgens [gedaagden] heeft de buurtbeheerder wild met zijn armen bewogen en is Indy daardoor waaks geworden. In de beelden ontbreekt bijna een minuut, dus wat er in die minuut gebeurd is, is niet te zien. Op dit moment kan de kantonrechter dus niet beoordelen of er iets is gebeurd waar Indy of [gedaagde sub 2] verantwoordelijk voor zijn.
Het is algemeen bekend dat een hond de stemming van zijn baasje of bazin kan aanvoelen en daarop reageert. Dat een hond waaks is en het baasje wil beschermen is voor de eigenaar natuurlijk prettig en kan de hond niet kwalijk genomen worden. Maar als de hond dan druk is, vrij rond kan rennen en blaft, dan is het ook begrijpelijk dat mensen daar bang van worden. In een flatgebouw leven mensen dicht op elkaar en kunnen ze elkaar niet ontlopen. Iedereen heeft het recht om rustig en zonder angst in zijn eigen woning te kunnen wonen en ook het recht om rustig en zonder angst van en naar die woning te kunnen gaan. Daarmee moeten andere bewoners rekening houden als zij er voor kiezen een hond als huisgenoot te nemen en te houden. Bewoners in een flatgebouw moeten ook accepteren dat in de flat het houden van honden niet verboden is en dat er mensen zijn die kiezen voor een hond als huisgenoot. In een flat zijn niet alleen geluiden en aanwezigheid van mensen, maar ook van honden een normale zaak. Overlast hoeft niet geaccepteerd te worden. Niet van mensen, maar ook niet van dieren.Het is de verantwoordelijkheid van de eigenaar om er voor te zorgen dat een hond zich rustig gedraagt, zeker in een kleine ruimte als de galerij, een lift of de hal van de flat, waar je dicht bij elkaar en de hond bent. Als dat niet lukt, bijvoorbeeld omdat de hond door nare ervaringen zelf angstig is, moet de eigenaar maatregelen nemen om de hond te trainen om zich zo te gedragen dat andere mensen geen last hebben van de hond. En als dat niet lukt kan van de eigenaar verlangd worden om afstand te doen van de hond. Dat is in het algemeen zo en dus ook voor de familie [achternaam] en hun honden.
Het is wel zeker dat er veel mensen erg geschrokken zijn van wat er op 20 juli is gebeurd. En het is dan ook niet vreemd dat juist familie en kennissen van de vrouw de dag erna klachten hebben ingediend. Zij hebben haar verhaal meteen gehoord. Als ze daarvoor al bang waren van de drukke, waakse en blaffende Indy, dan zal zo’n gebeurtenis er voor zorgen dat ze nog banger worden en zich niet meer veilig voelen in de openbare ruimtes van de flat. Dat blijkt ook uit de klachten. Al zijn de klachten bijna allemaal van dezelfde dag en van bewoners die elkaar kennen, het zijn wel echte klachten.Ook de melding van de buurtbeheerder komt niet over als een verzinsel. Wat er gebeurd is, is nu niet te beoordelen, maar dat de man flink geschrokken is van Indy, is wel duidelijk. DGW moet deze klachten serieus nemen en doet dat ook. Het is overlast. [gedaagden] kunnen niet negeren dat een behoorlijk aantal flatbewoners bang is van de honden, in elk geval van Indy. Er moet iets gebeuren om te zorgen dat de angst weggenomen wordt. Daarvoor zijn zij als baasjes van Indy verantwoordelijk.
[gedaagden] weten dat zij verantwoordelijk zijn voor het gedrag van Indy en proberen maatregelen te nemen. Zij hebben in de stukken laten zien dat ze informatie hebben gevraagd van iemand die Indy misschien kan trainen. Deze training kunnen ze niet betalen. Ze mogen hiervoor geen geld uitgeven van de bewindvoerster, want dat geld is er niet. Ook hebben ze Indy aangemeld bij het asiel, maar daar kan Indy alleen geplaatst worden als er bepaalde rapporten zijn over een bijtincident. Deze rapporten, van THOR of de politie, zijn er niet, zodat het asiel Indy niet wil opnemen.
Op dit moment is, zoals gezegd, nog niet alles wat er gebeurd is duidelijk. Wat wel duidelijk is, is nu te weinig om [gedaagden] te verplichten Indy weg te doen. Er is nu 1 incident, 1 mogelijk incident, een flink aantal bange buurtbewoners en 1 drukke, waakse, blaffende en springerige hond. Dat is wel genoeg om [gedaagden] te verplichten alles te doen om te voorkomen dat Indy mensen weer bang kan maken. De twee (mogelijke) incidenten hebben zich voorgedaan toen iemand anders dan [gedaagde sub 1] Indy uitliet. [gedaagde sub 1] zegt dat hij Indy wel goed onder commando houdt en er is op dit moment geen reden om daaraan te twijfelen. Het is dan belangrijk dat hij zoveel mogelijk degene is die Indy uitlaat. Alleen als het niet anders kan, vanwege ziekte of werk van [gedaagde sub 1] , zou [gedaagde sub 2] dat moeten doen.[gedaagden] zeggen dat de kinderen Indy niet goed in bedwang kunnen houden. Dan moeten ze Indy niet door de kinderen laten uitlaten. En als [gedaagde sub 2] zich angstig voelt en dus de kans dat Indy waaks reageert groter is, kan het ook verstandig zijn om niet met Indy in de lift te gaan.
De overlast moet stoppen en het risico op nieuwe incidenten moet zoveel mogelijk worden beperkt. De angst bij de bewoners af kunnen nemen als ze weten dat Indy niet kan bijten, doordat zij een muilkorf draagt. Dat gebeurt nu al, zoals op één van de foto’s van 5 oktober te zien is, maar dat zal verplicht worden. En ook de verplichting om Indy aan de lijn te houden, zodat Indy niet kan rennen en moeilijker kan springen, zal worden opgelegd. Het is niet nodig dat Indy ook op het balkon een muilkorf moet dragen, want daar komen geen andere personen dan de familie [achternaam] en er is geen reden om te verwachten dat Indy hen zal bijten.Over Asta zijn geen speciale klachten binnengekomen. Wel de algemene klacht van loslopen, rennen en blaffen. Het is zeer waarschijnlijk dat in een gewone rechtszaak, als die komt, [gedaagden] verplicht zullen worden om Asta en Indy allebei buiten de woning steeds aan de lijn te houden. Dat is namelijk al in de voorwaarden van de huurovereenkomst afgesproken tussen DGW en [gedaagden] . Het opleggen van een dwangsom kan een goede prikkel zijn om het te blijven doen. Vanwege de toch al aanwezige geldzorgen zal de dwangsom worden vastgesteld op € 50,- per hond per dag.
Nu DGW een goede reden had voor het kort geding en gelijk krijgt, moeten [gedaagden] een deel van de kosten voor het proces betalen. Omdat er zij onder bewind staan en dus niet zelf over hun geld en goederen (en daar vallen honden ook onder) kunnen beschikken wordt het vonnis tegen de bewindvoerster uitgesproken. Zij is officieel de procespartij in dit proces.
De kantonrechter
gebiedt de bewindvoerster om er, binnen drie dagen na betekening van dit vonnis, voor te zorgen dat de bruine Mechelse herder van [gedaagden] (Asta) op het moment dat de hond buiten de woning is steeds zal zijn aangelijnd, dus op de galerijen, in de trappenhuizen, de liften en andere gemeenschappelijke ruimten, binnenterreinen en tuinen van het flatcomplex aan de [adresgegevens] te [woonplaats] ,
gebiedt de bewindvoerster om er, binnen drie dagen na betekening van dit vonnis, voor te zorgen dat de grijsbruine Mechelse herder van [gedaagden] (Indy) op het moment dat de hond buiten de woning is steeds zal zijn aangelijnd en een muilkorf zal dragen en in een gebied met een straal van 200 meter rond het flatgebouw,
bepaalt dat aan de geboden, die onder 5.1 en 5.2 genoemd zijn, een dwangsom is gekoppeld van € 50,- per hond per dag dat een gebod niet wordt nagekomen, met een maximum van € 2.500,- per overtreding,
veroordeelt de bewindvoerster in de proceskosten, die tot vandaag aan de zijde van DGW worden vastgesteld op € 101,11 explootkosten, € 117,00 vast recht en € 400,00 aan salaris van de gemachtigde,
verklaart dit vonnis uitvoerbaar bij voorraad,
wijst het meer of anders gevorderde af.
Dit vonnis is gewezen door mr. M. Engelbert-Clarenbeek en uitgesproken ter openbare terechtzitting van 6 november 2017 in tegenwoordigheid van de griffier.
"
ECLI_NL_RBNNE_2017_3605.xml|False|"Vordering tot verbod of schorsing ontruiming TT Hall afgewezen, omdat Expo Management vof niet aannemelijk heeft gemaakt daadwerkelijk huurder van TT Hall te zijn en niet heeft gesteld dat het ontruimingsvonnis een feitelijke of juridische misslag bevat dan wel dat door de ontruiming aan de zijde van geëxecuteerde een noodtoestand zal doen ontstaan. Aangezien Expo Management vof geen huurder van TT Hall is, is de tegenvordering van TT Vastgoed C.V. tot veroordeling van Expo Management vof tot ontruiming van TT Hall toegewezen.

Afdeling privaatrecht
Locatie Assen
zaaknummer / rolnummer: C/19/120351 / KG ZA 17-165

in de zaak van
vennootschap onder firma
gevestigd te Almelo,
eiseres in conventie,
verweerster in reconventie,
advocaat mr. J.C. van Driel te Assen,
tegen
wonende te Appingedam,
gedaagde in conventie,
verschenen in persoon,
2. de besloten vennootschap met beperkte aansprakelijkheid

gevestigd te Rosmalen,
3. commanditaire vennootschap
gevestigd te Assen,
gedaagden in conventie,
eisers in reconventie,
advocaat mr. J.P.D. van de Klift te Rotterdam.
Partijen zullen hierna Expo Management en [gedaagde] genoemd worden. Gedaagde sub 2 en gedaagde sub 3 zullen gezamenlijk worden aangeduid als TT Vastgoed.
De zitting wordt gehouden in het gebouw van deze rechtbank ter behandeling van een vordering in kort geding.
Tegenwoordig zijn mr. L. Groefsema, voorzieningenrechter, en mr. K. Wijmenga, griffier.
Na uitroeping van de zaak verschijnen:
- dhr. W.G.M. Stamsnijder namens Expo Management;
- dhr. N.G.H. Asbroek;
mr. J.C. van Driel;
mr. R.R. [gedaagde] ;
dhr. D.T.C.M. Lips;
mevr. H. van Balveren-Netten;
mevr. A. Meurs;
mr. J.P.D. van de Klift.
1.
Expo Management heeft gevorderd bij vonnis:
1. de executie van het vonnis tegen Expo Management en de voorgenomen ontruiming van de TT Hall door deurwaarder [gedaagde] en Outdoor Experience BV in gemelde hoedanigheid te verbieden althans te schorsen dit op straffe van een dwangsom van € 1.000.000,00 voor iedere overtreding van dit verbod.
2. Althans een maatregel ter schorsing van de executie van de ontruiming van de TT Hall te nemen die de voorzieningenrechter juist en gepast acht.
3. [gedaagde] en TT Vastgoed CV bij vonnis te veroordelen in de kosten van de procedure.
een en ander, voor zover mogelijk, uitvoerbaar bij voorraad op alle dagen en uren.
Daartoe heeft zij - kort gezegd - aangevoerd huurder te zijn van de TT Hall.
Daartegen hebben TT Vastgoed en mr. Bouman verweer gevoerd.
Outdoor Experience B.V., handelende in haar hoedanigheid van beherend vennoot van de commanditaire vennootschap TT Vastgoed C.V., heeft in reconventie gevorderd bij vonnis in kort geding, voor zover mogelijk uitvoerbaar bij voorraad:
1. Expo Management te veroordelen per ommegaande, althans, binnen 48 uur na betekening van het te dezen te wijzen kort geding vonnis, dan wel op een door U E.A. te bepalen ontruimingsdatum, de gehuurde TT Hall, staande en gelegen aan De Haar 11 te (9405 TE) Assen, met alle daarin aanwezige personen en zaken, voor zover deze de eigendom van
TT Vastgoed C.V. niet zijn, te verlaten, te ontruimen en ontruimd te houden, zulks met afgifte van de sleutels en het object ter vrije beschikking van TT Vastgoed C.V. te stellen, op straffe van verbeurte van een dwangsom ad EUR 5.000 per dag te laste van gedaagde en ten gunste van eiseres voor elke dag of gedeelte van elke dag dat gedaagde na een week na betekenis van het te dezen te wijzen kort geding vonnis nalaat aan de veroordeling tot ontruiming te voldoen;
2. Expo Management te veroordelen in de kosten van dit geding in conventie en reconventie, onder de bepaling dat (i) de proceskosten voldaan dienen te worden binnen veertien dagen na dagtekening van het in deze te wijzen vonnis, en - voor het geval voldoening binnen deze termijn niet plaatsvindt- (ii) te vermeerderen et de wettelijke rente te rekenen vanaf bedoelde termijn voor voldoening, alsmede (iii) met veroordeling van gedaagde in de nakosten de somma van EUR 131,- (éénhonderdeenendertig euro), dan wel, in dien betekening plaatsvindt, de somma van EUR 199 zegge: éénhonderdnegenennegentig euro).
Daartegen heeft Expo Management verweer gevoerd.
De voorzieningenrechter stelt vast dat alle partijen ter zitting zijn verschenen zodat aan de voorwaarde voor het wijzen van een mondeling vonnis is voldaan.
In een executiegeschil kan de voorzieningenrechter de tenuitvoerlegging van een vonnis slechts schorsen, indien hij van oordeel is dat de executant  mede gelet op de belangen aan de zijde van de geëxecuteerde die door de executie zullen worden geschaad - geen in redelijkheid te respecteren belang heeft bij gebruikmaking van zijn bevoegdheid tot tenuitvoerlegging over te gaan. Dat zal het geval kunnen zijn indien het te executeren vonnis klaarblijkelijk op een juridische of feitelijke misslag berust of indien de tenuitvoerlegging op grond van na dit vonnis voorgevallen of aan het licht gekomen feiten klaarblijkelijk aan de zijde van de geëxecuteerde een noodtoestand zal doen ontstaan, waardoor een onverwijlde tenuitvoerlegging niet kan worden aanvaard.
Gelet op de aard van de vorderingen in conventie en in reconventie hebben partijen voldoende spoedeisend belang bij hun wederzijdse vorderingen.
Tegenover de gemotiveerde betwisting door TT Vastgoed heeft Expo Management onvoldoende aannemelijk gemaakt daadwerkelijk huurder te zijn van de TT Hall. Voor bewijslevering is in dit kort geding geen plaats. Voorts heeft Expo Management niet gesteld noch is anderszins gebleken dat het ontruimingsvonnis van 30 augustus 2017, verbeterd bij vonnis van 13 september 2017, een juridische of feitelijke misslag bevat, dan wel dat de tenuitvoerlegging op grond van na deze vonnissen voorgevallen of aan het licht gekomen feiten klaarblijkelijk aan de zijde van de geëxecuteerde een noodtoestand zal doen ontstaan, waardoor een onverwijlde tenuitvoerlegging niet kan worden aanvaard. Aldus zal de vordering van Expo Management jegens Outdoor Experience B.V., handelende in haar hoedanigheid van beherend vennoot van de commanditaire vennootschap TT Vastgoed C.V., en jegens TT Exploitatie C.V. worden afgewezen.
De voorzieningenrechter acht deurwaarder mr. [gedaagde] in dit geschil geen partij, aangezien hij slechts de desbetreffende vonnissen executeert. In de vordering jegens mr. [gedaagde] zal Expo Management derhalve niet-ontvankelijk worden verklaard.
Aangezien onvoldoende aannemelijk is geworden dat Expo Management huurder van de TT Hall is, verblijft zij in de TT Hall zonder recht of titel. Aldus zal de vordering in reconventie worden toegewezen.
Expo Management zal als in het ongelijk gestelde partij in conventie in de proceskosten worden veroordeeld. De kosten aan de zijde van [gedaagde] en TT Vastgoed worden begroot op:
- griffierecht [gedaagde]		€	287,00
- griffierecht TT Vastgoed	€	618,00
- salaris advocaat TT Vastgoed	€
Totaal		                   €       1.721,00
Expo Management zal als de in het ongelijk gestelde partij in de proceskosten in reconventie worden veroordeeld. De kosten aan de zijde van TT Vastgoed worden begroot op:
- salaris advocaat	            		€
Totaal		                 €    	408,00
De voorzieningenrechter:

1. verklaart Expo Management niet-ontvankelijk in haar vorderingen jegens [gedaagde] ;
2. wijst de vorderingen jegens TT Vastgoed af;

3. veroordeelt Expo Management per ommegaande, na betekening van dit proces-verbaal, de gehuurde TT-Hall, staande en gelegen aan De Haar 11 te (9405 TE) Assen, met alle daarin aanwezige personen en zaken, voor zover deze eigendom zijn van TT Vastgoed C.V. niet zijn, te ontruimen en ontruimd te houden, zulks met afgifte van de sleutels en het object ter vrije beschikking van TT Vastgoed C.V. te stellen, op straffe van verbeurte van een dwangsom van € 5.000,00 per dag ten laste van Expo Management en ten gunste van TT Vastgoed voor elke dag of gedeelte van elke dag dat Expo Management na een week na betekening van dit proces-verbaal nalaat aan de veroordeling tot ontruiming te voldoen, met een maximum aan te verbeuren dwangsommen van € 500.000,00;

4. veroordeelt Expo Management in de kosten van dit geding in conventie aan de zijde van [gedaagde] tot op heden begroot op € 287,00;
5. veroordeelt Expo Management in de kosten van dit geding in conventie en in reconventie aan de zijde van TT Vastgoed tot op heden begroot op € 1.842,00, onder de bepaling dat de proceskosten voldaan dienen te worden veertien dagen na dagtekening van dit proces-verbaal, en veroordeelt - voor het geval voldoening niet binnen deze termijn plaatsvindt, te vermeerderen met de wettelijke rente te rekenen vanaf bedoelde termijn voor voldoening, Expo Management in de nakosten van € 131,00, dan wel, indien betekening plaatsvindt, in de nakosten van € 191,00;
6. verklaart de beslissing gewezen onder 3., 4. en 5. uitvoerbaar bij voorraad.
Waarvan proces-verbaal,
"
ECLI_NL_RBROT_2016_3587.xml|False|"Voldaan aan zelfbewoningsplicht in het kader van koopgarantbepalingen? Tussenvonnis, bewijsopdracht.

Team handel
zaaknummer / rolnummer: C/10/484323 / HA ZA 15-941

in de zaak van
de stichting

gevestigd te Rotterdam,
eiseres in conventie en verweerster in reconventie,
advocaat mr. T.A. Vermeulen,
tegen
wonende te [woonplaats] ,
2.
wonende te [woonplaats] ,
gedaagden in conventie en eisers in reconventie,
advocaat mr. M.R. de Kok.
Partijen zullen hierna Woonbron, [gedaagde 1] en [gedaagde 2] genoemd worden. [gedaagde 1] en [gedaagde 2] zullen gezamenlijk als [gedaagden] worden aangeduid.
Het verloop van de procedure blijkt uit:
de dagvaarding, met productie;
de conclusie van antwoord tevens eis in reconventie, met producties;
het tussenvonnis (de brief) van 18 november 2015, waarin een comparitie van partijen is bepaald;
de akte uitlaten producties in conventie tevens conclusie van antwoord in reconventie aan de zijde van Woonbron, met producties;
de door [gedaagden] bij brief van 1 december 2015 overgelegde productie;
de door [gedaagden] bij brief van 22 december 2015 overgelegde producties;
de brief van de rechtbank van 11 januari 2016 inhoudende een zittingsagenda;
het proces-verbaal van de comparitie van partijen van 2 februari 2016.
Ten slotte is vonnis bepaald.
Als enerzijds gesteld en anderzijds erkend, dan wel niet of onvoldoende gemotiveerd weersproken, gelet ook op de in zoverre niet betwiste inhoud van de in het geding gebrachte producties, staat tussen partijen het volgende vast.

Woonbron heeft bij notariële akte van 29 mei 2007 (hierna: de Akte), welke Akte is ingeschreven in de openbare registers, ten behoeve van [gedaagden] een recht van ondererfpacht verleend op een appartementsrecht. Dit appartementsrecht omvat onder meer het recht op het uitsluitend gebruik van de woning op de eerste verdieping met berging in de kelder en verder toebehoren, plaatselijk bekend als [adres] te Rotterdam. In het hiernavolgende zal zowel het appartement als het recht van ondererfpacht als “de woning” worden aangeduid.
De bepalingen van de Akte zijn – voor zover relevant – hieronder weergegeven:































a.

-








1.

a.
b.









1.



a.



b.
c.





1.



2.























Woonbron heeft bij brief van 5 december 2013 aan [gedaagde 1] onder meer meegedeeld dat er is geconstateerd dat hij niet meer is ingeschreven op het adres van de woning en heeft hem gesommeerd om aan zijn zelfbewoningsplicht te voldoen. [gedaagde 1] heeft hierop telefonisch aan Woonbron meegedeeld dat hij niet langer woonachtig was in de woning, maar dat [gedaagde 2] wel in de woning woonde. Woonbron heeft volgens bij brief van 13 december 2013 het volgende – voor zover relevant – aan [gedaagde 1] bericht:


Bij e-mailbericht van 22 december 2014 heeft (een toezichthouder van) de gemeente Rotterdam aan Woonbron het volgende – voor zover relevant – meegedeeld:





Bij dit e-mailbericht zijn kopieën van onder meer identiteitsbewijzen van de aangetroffen acht personen waaronder [persoon 1] en [persoon 2] alsmede een termijnfactuur van Nuon op naam van [persoon 1] gevoegd.
[persoon 1] stond van 5 maart 2010 tot 21 april 2015 in de Gemeentelijke Basisadministratie (hierna: de GBA) ingeschreven op het adres van de woning. [persoon 2] stond van 26 oktober 2011 tot 15 mei 2015 in de GBA ingeschreven op het adres van de woning.
Woonbron heeft bij exploot van 20 januari 2015 de ondererfpacht opgezegd per 1 augustus 2015. De in het exploot gemelde reden van opzegging is – samengevat – het handelen in strijd met de zelfbewoningsplicht door [gedaagden] en het vervolgens verzuimen om de woning aan Woonbron te koop aan te bieden, zodat sprake is van het in ernstige mate tekortschieten in de nakoming van hun verplichtingen jegens Woonbron.
Bij brief van 6 februari 2015 aan [gedaagde 1] en bij brief van 10 februari 2015 aan [gedaagde 2] heeft de advocaat van Woonbron hen onder meer gesommeerd om een einde te maken aan de verhuursituatie onder mededeling dat de opzegging van de ondererfpacht gehandhaafd blijft.
Op 16 februari 2015 hebben [gedaagden] de woning aan Woonbron te koop aangeboden. Met het oog op deze terugkoop is de woning op 16 maart 2015 getaxeerd. Ten tijde van de bezichtiging door de taxateur op 6 maart 2015 verkeerde de woning in lege staat.
Nadat [gedaagden] Woonbron hadden meegedeeld dat zij afzagen van verkoop van de woning tegen een verkoopprijs van € 50.500,- wegens de restschuld die zou optreden als zij die prijs accepteerden, heeft de advocaat van Woonbron het volgende e-mailbericht d.d. 30 maart 2015 aan [gedaagden] gezonden:



Bij e-mailbericht van 29 juni 2015 heeft de gemeente Rotterdam het verslag van haar toezichthouder aan Woonbron doorgestuurd, waarvan de inhoud – voor zover relevant – hieronder is weergegeven:



[gedaagden] hebben de woning op of na 1 augustus 2015 niet ter beschikking aan Woonbron gesteld.
Woonbron heeft in conventie – na eisvermindering –  bij vonnis, voor zoveel mogelijk uitvoerbaar bij voorraad, gevorderd om [gedaagden] te veroordelen om binnen twee weken na betekening van vonnis de woning te ontruimen en ontruimd te houden en, onder afgifte van de sleutels, ter vrije en algehele beschikking van Woonbron te stellen op straffe van een dwangsom van € 500,- per dag. Daarnaast heeft Woonbron gevorderd een verklaring inhoudende dat de inschrijving van het recht van ondererfpacht vanaf 1 augustus 2015 waardeloos is. Tot slot heeft Woonbron gevorderd om [gedaagden] te veroordelen tot betaling van de kosten van de procedure.
Aan haar vordering in conventie legt Woonbron – samengevat – ten grondslag dat zij bij Akte aan [gedaagden] een recht van ondererfpacht heeft verleend op de woning. In de Akte was een zelfbewoningsplicht van [gedaagden] opgenomen. Nu [gedaagden] ondanks sommatie van Woonbron niet hebben voldaan aan hun zelfbewoningsplicht, zijn zij in ernstige mate tekortgeschoten in de nakoming van hun verplichtingen jegens Woonbron. Op grond van artikel 5:87 van het Burgerlijk Wetboek (BW) in verbinding met artikel 5:88 BW heeft Woonbron de ondererfpacht tegen 1 augustus 2015 opgezegd, zodat [gedaagden] vanaf die datum zonder recht of titel gebruikmaken van de woning. Tevens is vanaf die datum de inschrijving van het recht van ondererfpacht waardeloos geworden. Nu [gedaagden] ondanks sommatie geen verklaring in de zin van artikel 3:28 BW hebben afgegeven, heeft Woonbron op grond van artikel 3:29 BW recht op en belang bij de gevorderde verklaring, aldus Woonbron.
[gedaagden] hebben geconcludeerd tot niet-ontvankelijkheid, althans tot afwijzing van de vordering van Woonbron, met veroordeling van Woonbron in de proceskosten, voor zover mogelijk uitvoerbaar bij voorraad.
[gedaagden] voeren daartoe – samengevat – het volgende aan. [gedaagden] hebben betwist dat zij de woning niet zelf bewonen dan wel enige tijd niet zelf hebben bewoond of hebben verhuurd. [gedaagden] zijn dan ook niet tekortgeschoten in de nakoming van hun verplichtingen. Voor zover komt vast te staan dat [gedaagden] wel in strijd met hun zelfbewoningsplicht hebben gehandeld, dan kan dit handelen niet worden aangemerkt als het in ernstige mate tekortschieten in de nakoming van hun verplichtingen zoals voor opzegging is vereist. Bovendien heeft Woonbron de opzegging van de ondererfpacht ingetrokken en niet zes maanden vóór beëindiging van de ondererfpacht alsnog opnieuw opgezegd. De ondererfpacht is dan ook niet rechtsgeldig door opzegging beëindigd. Bovendien dient het verzoek tot ontruiming van de woning te worden afgewezen wegens de subsidiaire vordering in reconventie tot betaling van een vergoeding en het daarmee samenhangende retentierecht in de zin van artikel 5:100 lid 1 BW, aldus [gedaagden] .
[gedaagden] hebben primair in reconventie gevorderd bij vonnis, voor zoveel mogelijk uitvoerbaar bij voorraad, om Woonbron te veroordelen om de opzegging van de ondererfpacht binnen zeven dagen na het vonnis ongedaan te maken op straffe van een dwangsom van € 500,- per dag. Subsidiair hebben [gedaagden] gevorderd om Woonbron te veroordelen tot betaling van een vergoeding gelijk aan de waarde van de ondererfpacht op 1 augustus 2015, te vermeerderen met de wettelijke rente vanaf die datum alsmede om een deskundige te benoemen om de waarde van de ondererfpacht te bepalen. Tot slot hebben [gedaagden] gevorderd om Woonbron te veroordelen tot betaling van de proceskosten.
Aan haar primaire vordering in reconventie legt [gedaagden] – samengevat – ten grondslag dat zij niet in ernstige mate zijn tekortgeschoten in de nakoming van hun verplichtingen, zodat Woonbron geen recht had om de ondererfpacht op te zeggen. Bovendien heeft Woonbron de opzegging van de ondererfpacht per 1 augustus 2015 ingetrokken. Daarom moet Woonbron de opzegging op straffe van een dwangsom ongedaan maken. Mocht de ondererfpacht toch rechtsgeldig zijn opgezegd, dan is Woonbron op grond van artikel 5:87 lid 2 BW dan wel artikel 5:99 lid 1 BW verplicht om de waarde van de ondererfpacht op 1 augustus 2015 te vergoeden. Nu [gedaagden] onbekend zijn met de waarde van de ondererfpacht op genoemde datum, vorderen zij benoeming van een deskundige om die waarde vast te stellen.
Woonbron heeft geconcludeerd tot niet-ontvankelijkheid, althans tot ontzegging van de vordering van [gedaagden] , met veroordeling van [gedaagden] in de kosten van de procedure in reconventie.
Woonbron voert daartoe – samengevat – het volgende aan. [gedaagden] hebben niet voldaan aan hun zelfbewoningsplicht, zodat sprake was van een ernstige tekortkoming en Woonbron de ondererfpacht rechtsgeldig heeft opgezegd. Woonbron heeft de opzegging niet ingetrokken; ten tijde van de pogingen om de zaak in der minne te regelen is die gehandhaafd. Nadat in juni 2015 wederom was gebleken dat [gedaagden] de woning niet bewoonden, is het opzeggingstraject voortgezet. De vordering tot ongedaanmaking van de opzegging is zinloos, nu bij afwijzing van de vordering in conventie de opzegging niet kan worden ingeschreven en betekenisloos is. Woonbron erkent dat zij bij het einde van de ondererfpacht en vergoeding aan [gedaagden] moet betalen. Deze vergoeding dient volgens de toepasselijke bepalingen te worden bepaald door een taxateur en niet door benoeming van een gerechtelijk deskundige, aldus Woonbron.
De grondslag van de vordering van Woonbron in conventie en haar verweer in reconventie is de gestelde beëindiging van de ondererfpacht door middel van opzegging. [gedaagden] hebben betwist dat sprake is van rechtsgeldige opzegging en dit tevens aan de primaire vordering in reconventie ten grondslag gelegd. Dat betekent dat zowel in conventie en als in reconventie moet worden vastgesteld of sprake is van rechtsgeldige opzegging en daarmee het einde van de ondererfpacht.

[gedaagden] hebben in de eerste plaats aangevoerd dat er geen sprake van opzegging was, omdat Woonbron de opzegging van 20 januari 2015 heeft ingetrokken. Hierbij verwijzen [gedaagden] naar het e-mailbericht van 30 maart 2015, dat onder 2.9 is weergegeven. Nu nadien geen nieuwe opzegging is gevolgd, is de ondererfpacht volgens [gedaagden] niet rechtsgeldig beëindigd. Woonbron heeft betwist dat zij de opzegging van 20 januari 2015 middels het e-mailbericht van 30 maart 2015 heeft ingetrokken.
De rechtbank oordeelt als volgt. Of Woonbron de opzegging van 20 januari 2015 heeft ingetrokken, hangt af wat zij daarover heeft verklaard en wat [gedaagden] uit de verklaringen en gedragingen van Woonbron hebben afgeleid, overeenkomstig de zin die zij daaraan in de gegeven omstandigheden redelijkerwijs mochten toekennen (artikelen 3:33 en 3:35 BW).
Vaststaat dat Woonbron bij exploot van op 20 januari 2015 de ondererfpacht per 1 augustus 2015 onvoorwaardelijk heeft opgezegd. In februari 2015 heeft Woonbron schriftelijk aan [gedaagden] meegedeeld dat zij de opzegging van de ondererfpacht handhaaft. Na het niet doorgaan van de terugkoop van de woning, heeft Woonbron vervolgens het e-mailbericht van 30 maart 2015 aan [gedaagden] gezonden. Mede gelet op genoemde eerdere verklaringen van Woonbron is de rechtbank van oordeel dat Woonbron met het e-mailbericht van 30 maart 2015 de opzegging niet heeft ingetrokken en [gedaagden] het e-mailbericht van 30 maart 2015 ook redelijkerwijs niet zo mocht opvatten. Hieruit blijkt juist dat Woonbron vasthoudt aan de rechtsgeldigheid van haar opzegging. Ook heeft Woonbron in het e-mailbericht van 30 maart 2015 zich het recht voorbehouden om het opzeggingstraject door te zetten indien – samengevat – [gedaagden] nogmaals hun zelfbewoningsplicht schenden. Hieruit blijkt niet van een onvoorwaardelijke intrekking van de opzegging zoals [gedaagden] hebben gesteld. Dit verweer van [gedaagden] wordt dan ook verworpen.

Voor zover [gedaagden] in dit verband nog hebben aangevoerd dat de opzegging niet rechtsgeldig is wegens het niet in acht nemen van een opzeggingstermijn van zes maanden als in Hoofdstuk K. van artikel 11 van de Akte vermeld, slaagt dit verweer evenmin. Uit artikel 5:88 BW in verbinding met artikel 5:93 BW blijkt dat opzegging van de ondererfpacht door de erfpachter een maand voor de datum van beëindiging dient te geschieden. In de Akte is geen andere termijn van opzegging bepaald. Hoofdstuk K. van artikel 11 van de Akte bepaalt slechts dat [gedaagden] als ondererfpachter verplicht is om in de hypotheekakte te doen opnemen een bepaling die inhoudt dat beëindiging niet eerder plaatsvindt dan zes maanden nadat de opzegging schriftelijk aan de hypotheekhouder is medegedeeld. Hieruit vloeit geen termijn van opzegging voor Woonbron jegens [gedaagden] voort. Nu niet is gebleken dat de termijn van opzegging van een maand niet in acht is genomen, wordt ook dit verweer verworpen.

Gezien de stellingen van partijen dient vervolgens te worden bepaald of de opzegging op rechtsgeldige gronden heeft plaatsgevonden.
Woonbron heeft gesteld dat [gedaagden] in ernstige mate zijn tekortgeschoten in hun verplichtingen, nu [gedaagden] in strijd hebben gehandeld met hun zelfbewoningsplicht zoals neergelegd in Hoofdstuk B. van artikel 11 van de Akte (hierna: de zelfbewoningsplicht). Het niet zelf bewonen van de woning staat volgens Woonbron haaks op de doelstelling van de vestiging van het ondererfpacht met toepassing van de Koopgarant-bepalingen, te weten woningzoekenden uit de laagste inkomenscategorie in de gelegenheid stellen een woning te verwerven en daar te doen wonen tegen relatief lage woonlasten, aldus Woonbron.
De rechtbank overweegt als volgt. Op grond van artikel 5:87 lid 2 BW in verbinding met artikel 5:93 BW kan de ondererfpacht door Woonbron onder meer worden opgezegd indien [gedaagden] in ernstige mate tekortschieten in de nakoming van hun verplichtingen. De rechtbank zal, gelet op de betwisting van [gedaagden] , eerst ingaan op de vraag of het schenden van de zelfbewoningsplicht kan worden aangemerkt als het in ernstige mate tekortschieten in de nakoming van de verplichtingen door [gedaagden] .
Het door Woonbron gestelde doel van het verlenen van ondererfpacht onder toepassing van de Koopgarant-bepalingen kan worden afgeleid uit de Akte. Uit de definities van de Koopgarant-bepalingen (Hoofdstuk A. van artikel 11 van de Akte) volgt dat het bij Koopgarant gaat om een eigendoms- en beheervorm voor woningen, waarbij de woningen worden verkocht en geleverd aan natuurlijke personen voor zelfbewoning. Het achterliggende doel hiervan blijkt uit A.1. van de Akte, te weten een evenwichtige verdeling van enerzijds de individuele belangen van eigenaren-bewoners van Koopgarant-woningen en anderzijds het algemene belang van de volkshuisvesting. Vervolgens is in Hoofdstuk B. van artikel 11 van de Akte de Zelfbewoningsplicht expliciet vastgelegd dat [gedaagden] verplicht zijn de woning daadwerkelijk als hoofdbewoner te bewonen en dat zij niet bevoegd zijn om de woning te verhuren of anderszins in gebruik af te staan. Verder is in Hoofdstuk D. van artikel 11 van de Akte nogmaals het belang van de zelfbewoningsplicht weergegeven door te bepalen dat in geval van strijd met de zelfbewoningsplicht de woning aan Woonbron te koop moet worden aangeboden. De zelfbewoningsplicht is vervolgens door Woonbron nog benadrukt in haar brieven van december 2013 zoals vermeld in 2.3.
Gelet op het voorgaande is de rechtbank daarom van oordeel dat de Zelfbewoningsplicht een essentieel onderdeel was van de gemaakte afspraken, hetgeen [gedaagden] ook wisten. Dat betekent dat [gedaagden] – indien zij niet hebben voldaan aan de zelfbewoningsplicht – in ernstige mate zijn tekortgeschoten in de nakoming van hun verplichtingen als ondererfpachter. In dat geval was Woonbron gerechtigd om over te gaan tot opzegging van de ondererfpacht.

Woonbron heeft uitdrukkelijk (in de akte uitlaten producties in conventie tevens conclusie van antwoord in reconventie) slechts het schenden van de zelfbewoningsplicht door [gedaagden] vanaf 30 maart 2015 aan haar vordering ten grondslag gelegd. Dat betekent dat voor rechtsgeldige opzegging moet komen vast te staan dat [gedaagden] de zelfbewoningsplicht op of na 30 maart 2015 hebben geschonden. Verder staat tussen partijen vast dat [gedaagde 1] toen en ook daarna niet meer in de woning woonachtig was. Woonbron heeft [gedaagde 1] bij brief van 13 december 2013 bericht dat het voor het voldoen aan de zelfbewoningsplicht afdoende is dat [gedaagde 2] in de woning woonachtig was. Dat betekent dat voor bepaling van de rechtsgeldigheid van de opzegging vastgesteld moet worden of [gedaagde 2] op of na 30 maart 2015 in strijd heeft gehandeld met de zelfbewoningsplicht, oftewel of zij in die periode de woning niet daadwerkelijk als hoofdbewoner heeft bewoond dan wel de woning heeft verhuurd of anderszins in gebruik heeft afgestaan.
Nu Woonbron zich op de rechtsgevolgen van de opzegging beroept, ligt op haar conform de hoofdregel van artikel 150 van het Wetboek van Rechtsvordering de stelplicht en in voorkomend geval de bewijslast van de stelling dat [gedaagden] op of na 30 maart 2015 in strijd met de zelfbewoningplicht hebben gehandeld.
De stelling van Woonbron dat de bewijslast moet worden omgekeerd, wordt verworpen. Nog daargelaten of hetgeen in het huurrecht geldt ook onverkort van toepassing is op de onderhavige erfpachtzaak wordt in de door Woonbron aangehaalde parlementaire geschiedenis niet vermeld dat de huurder de bewijslast verkrijgt, maar dat de huurder de stellingen van de verhuurder gemotiveerd moet betwisten door feiten en omstandigheden aan te voeren waaruit blijkt dat hij in het gehuurde zijn hoofdverblijf heeft (vgl. ook Hof Amsterdam 8 maart 2011, ECLI:NL:GHAMS:2011:BP7563).
Voor zover Woonbron bedoelde te stellen dat zij voorshands in het bewijs is geslaagd, geldt het volgende.
Woonbron heeft gesteld dat de woning eind juni 2015 niet door [gedaagde 2] werd bewoond. Ter onderbouwing hiervan heeft Woonbron het e-mailbericht van de gemeente Rotterdam van 29 juni 2015 overgelegd (zoals opgenomen onder 2.10). Hieruit blijkt volgens Woonbron dat de woning in elk geval op 25 juni 2015 niet werd bewoond alsmede dat buren hebben verklaard dat zij al geruime tijd niemand hebben gezien. Ook zijn nog andere huisbezoeken afgelegd, waaruit bleek dat de woning onbewoond was. Er is tevens door Woonbron een zogenaamde
Gelet op deze stellingen alsmede de tot dusverre overgelegde stukken en bekende feiten is de rechtbank van oordeel dat inderdaad voorshands bewezen is dat de woning op of na 30 maart 2015 onbewoond was en [gedaagde 2] derhalve in strijd met de zelfbewoningsplicht heeft gehandeld. Dat oordeel is gebaseerd op het volgende.
Woonbron heeft haar stelling dat door meerdere huisbezoeken in de periode vanaf 30 maart 2015 en onder meer het aanbrengen van een
Hier komt bij dat [gedaagden] ter comparitie hebben erkend dat gedurende enige tijd vier volwassen Bulgaarse personen in de woning hebben gewoond. [gedaagden] hebben niet betwist dat deze personen de kosten van energielevering hebben voldaan en dat de overeenkomst met de energieleverancier op naam van een van hen was gesteld. Hoewel [gedaagden] hebben betoogd dat deze personen per februari 2015 zijn vertrokken (en altijd samen met [gedaagde 2] en haar twee kinderen in de woning hebben gewoond), blijkt uit de overgelegde uittreksels dat twee van deze personen pas op 21 april 2015 respectievelijk 15 mei 2015 zijn uitgeschreven op het adres van de woning.
De tot dusver door [gedaagden] overgelegde stukken leggen daartegenover onvoldoende gewicht in de schaal. (Een deel van) de overgelegde verklaring van de persoon, woonachtig op het adres [adres] , is aantoonbaar onjuist. Immers, deze persoon heeft hierin verklaard dat uitsluitend [gedaagde 1] en [gedaagde 2] in de woning hebben verbleven, terwijl [gedaagden] ter comparitie hebben erkend dat vier personen gedurende geruime tijd in de woning woonachtig waren. In de verklaring van de buurvrouw, woonachtig op het adres [adres] , staat vermeld dat [gedaagde 2] in de woning woont. Hier staat echter tegenover de inhoud van het e-mailbericht van 29 juni 2015 (2.10), waarin de gemeente Rotterdam verklaart dat de buurvrouw op genoemd adres juist denkt dat de woning onbewoond is omdat ze al geruime tijd niemand heeft gezien of gehoord. Uit de verklaring van Deli van Attent Service blijkt wat betreft de periode vanaf 30 maart 2015 slechts dat bij het herstellen van een verstopping in de afvoer van keuken [gedaagde 2] in de woning aanwezig was. Dit zegt evenwel niets over de vraag of zij ook in de woning woonachtig was. Verder blijkt ook uit de overlegde stukken van de gemeente Rotterdam niet dat [gedaagde 2] in de woning woonachtig is noch dat laat staan per wanneer zij weer op het adres van de woning is ingeschreven.
De rechtbank zal [gedaagden] echter gelet op hun voldoende concrete bewijsaanbod daartoe wel toelaten tot het leveren van tegenbewijs tegen deze voorshands als bewezen aangenomen stelling, in die zin dat zij in de gelegenheid worden gesteld het door Woonbron reeds geleverde bewijs te ontzenuwen. Het bewijsrisico blijft dus bij Woonbron rusten, die vanzelfsprekend in contra-enquête in de gelegenheid is haar getuigen voor te brengen en aldus haar bewijsvoering te completeren en de mogelijk door [gedaagden] te zaaien twijfels te ontkrachten.

Mochten [gedaagden] slagen in het leveren van tegenbewijs, dan is onvoldoende komen vast te staan dat [gedaagde 2] op of na 30 maart 2015 de woning niet daadwerkelijk als hoofdbewoner heeft bewoond dan wel de woning heeft verhuurd of anderszins in gebruik heeft afgestaan. In dat geval is de opzegging in strijd met artikel 5:87 lid 2 BW en is de ondererfpacht niet rechtsgeldig beëindigd. In dat geval zullen de vorderingen van Woonbron in conventie worden afgewezen.
Indien [gedaagden] niet slagen in het leveren van tegenbewijs, dan staat vast dat zij – gelet op hetgeen onder 7.8 tot en met 7.10 is overwogen – in ernstige mate tekortgeschoten zijn in de nakoming van hun verplichtingen. In dat geval is de ondererfpacht rechtsgeldig opgezegd en per 1 augustus 2015 beëindigd. De vordering in conventie tot afgifte van een verklaring van waardeloosheid van de ondererfpacht ligt – mede gezien artikel 3:29 BW – dan voor toewijzing gereed.
Wat betreft de vordering tot ontruiming geldt in dat geval het volgende. De ondererfpacht van [gedaagden] is in geval van rechtsgeldige opzegging beëindigd per 1 augustus 2015, zodat zij vanaf die datum geen recht meer hebben om de woning te gebruiken. [gedaagden] hebben evenwel een beroep op hun retentierecht ex artikel 5:100 BW gedaan. In dit artikel is bepaald dat de erfpachter een retentierecht op de in erfpacht uitgegeven zaak heeft totdat hem de verschuldigde vergoeding is betaald. Vaststaat dat Woonbron nog geen vergoeding voor de ondererfpacht aan [gedaagden] heeft voldaan, zodat [gedaagden] een retentierecht hebben op de ondererfpacht.
Woonbron heeft evenwel gesteld dat [gedaagden] vanwege het pandrecht van de hypotheekhouder op de vergoeding wegens beëindiging van de ondererfpacht geen belang hebben bij het inroepen van het retentierecht, zodat sprake is van misbruik van bevoegdheid.
Wat betreft dit verweer dient vooropgesteld te worden dat [gedaagden] in beginsel de bevoegdheid hebben om zich op hun retentierecht te beroepen. Het retentierecht is op grond van artikel 3:290 BW een opschortingsrecht en daarmee een middel om een prestatie van de wederpartij af te dwingen. Op grond van artikel 3:13 BW kan degene aan wie een bevoegdheid toekomt, haar niet inroepen, voor zover hij haar misbruikt. Woonbron heeft echter onvoldoende feiten en omstandigheden aangevoerd, waaruit een dergelijk misbruik blijkt. Woonbron heeft slechts gesteld dat [gedaagden] geen belang bij het inroepen van haar retentierecht heeft. Weliswaar is het standpunt van Woonbron juist dat de hypotheekhouder na beëindiging van de ondererfpacht op grond van artikel 3:229 BW van rechtswege een pandrecht heeft op de vergoeding hiervan, maar ook het afdwingen van betaling van de vergoeding ten behoeve van de hypotheekhouder kan een gerechtvaardigd belang vormen, nu de schuld van [gedaagden] jegens de hypotheekhouder daarmee wordt verminderd. Het beroep van Woonbron op artikel 3:13 BW wordt daarom verworpen.
[gedaagden] zijn dan ook gerechtigd om zich op hun retentierecht ex artikel 5:100 BW te beroepen, zo lang de vergoeding nog niet is betaald.

Wat betreft de vorderingen in reconventie geldt het volgende. [gedaagden] hebben gevorderd dat de opzegging ongedaan gemaakt wordt. Woonbron heeft aangevoerd dat [gedaagden] geen belang bij deze vordering hebben. [gedaagden] hebben niet gesteld wat voor belang zij in geval van afwijzing van de vordering in conventie bij de primaire vordering in reconventie hebben. De primaire vordering in reconventie wordt daarom bij gebrek aan belang hoe dan ook afgewezen.
Wat betreft de subsidiaire vordering in reconventie tot betaling van een vergoeding geldt het volgende. Mocht de ondererfpacht rechtsgeldig zijn opgezegd, hetgeen na bewijslevering in conventie duidelijk zal zijn, dan is Woonbron op grond van de Akte en conform artikel 5:87 lid 2 BW verplicht om de waarde van de ondererfpacht op 1 augustus 2015 te vergoeden. Woonbron heeft dit ook niet betwist, zodat vaststaat dat zij in dat geval verplicht is tot vergoeding van de waarde van de ondererfpacht.
De waarde van de ondererfpacht op 1 augustus 2015 is nog niet bekend. [gedaagden] hebben de rechtbank verzocht om een deskundige te benoemen. Er is echter geen reden om in dat geval af te wijken van de contractuele afspraken, zodat dan een taxateur als bedoeld in de akte zal worden benoemd, die ook op de wijze zoals omschreven in de akte te werk zal gaan.
Partijen hebben evenwel ter comparitie gesteld dat – wanneer is vastgesteld of sprake is van schending van de zelfbewoningsplicht – nadere onderhandelingen zinvol zijn. Zo nodig kan een en ander bij gelegenheid van een comparitie direct na afloop van de getuigenverhoren nader met partijen besproken worden.
De datum of data en tijdstippen voor eventuele getuigenverhoren aan de zijde van [gedaagden] (in enquête) en aan de zijde van Woonbron (in contra-enquête) zullen na het wijzen van dit vonnis aan de hand van door partijen op te geven verhinderdata worden bepaald. Daarbij zal zowel een datum voor de enquête worden gepland als een datum worden gereserveerd voor de contra-enquête. Indien mogelijk zullen de enquête en de contra-enquête op dezelfde dag worden gepland. Dit laat onverlet het recht van Woonbron om zich na de enquête nader te beraden over de contra-enquête.
In afwachting van de (tegen)bewijslevering houdt de rechtbank iedere verdere beslissing aan.
De rechtbank
laat [gedaagden] toe tegenbewijs te leveren tegen de voorshands bewezen geachte stelling dat zij op of na 30 maart 2015 in strijd hebben gehandeld met de zelfbewoningsplicht, in die zin dat ook [gedaagde 2] in die periode de woning niet daadwerkelijk als hoofdbewoner heeft bewoond dan wel de woning heeft verhuurd of anderszins in gebruik heeft afgestaan,
bepaalt dat [gedaagden] , indien zij getuigen willen laten horen, binnen twee weken na de datum van dit vonnis schriftelijk aan de rechtbank -
bepaalt dat Woonbron, indien zij getuigen in contra-enquête wil voorbrengen, bij de opgave van verhinderdata rekening moet houden met de in dat kader (vermoedelijk) te horen getuigen; voor contra-enquête zal een dag en uur worden gereserveerd na de voor het getuigenverhoor bepaalde dag en tijd, bij voorkeur op dezelfde dag als de enquête,
bepaalt dat het getuigenverhoor zal plaatsvinden op de terechtzitting van een nog aan te wijzen rechter van deze rechtbank in het gerechtsgebouw te Rotterdam aan Wilhelminaplein 100/125,
bepaalt dat [gedaagden] , indien zij het bewijs niet (slechts) door getuigen willen leveren maar (ook) door overlegging van
bepaalt dat
houdt iedere verdere beslissing aan.
Dit vonnis is gewezen door mr. P.F.G.T. Hofmeijer-Rutten en in het openbaar uitgesproken op 4 mei 2016.
106 / 2355
"
ECLI_NL_RBGEL_2018_4774.xml|False|"Verbintenissenrecht. Onrechtmatige overheidsdaad. Nalaten adequaat optreden tegen strafbare feiten waarvan eisers slachtoffer zijn geworden en die hen tot verhuizing hebben gedwongen. Veiligheidsgarantie. De vorderingen worden afgewezen.

Team kanton en handelsrecht
Zittingsplaats Arnhem
zaaknummer / rolnummer: C/05/319057 / HA ZA 17-206 / 167 / 512

in de zaak van
2.
beiden wonende te [woonplaats] ,
eisers,
advocaat mr. Y. Moszkowicz te Utrecht,
tegen
1. de publiekrechtelijke rechtspersoon

zetelend te Den Haag,
2. de publiekrechtelijke rechtspersoon

zetelend te Utrecht,
3. de publiekrechtelijke rechtspersoon

zetelend te Den Haag,
gedaagden,
advocaat mr. S.M. Kingma te Den Haag.
Partijen zullen hierna enerzijds [eisers c.s.] en anderzijds de Staat, de gemeente en de politie worden genoemd.
Het verloop van de procedure blijkt uit:
het tussenvonnis van 5 juli 2017
het verkorte proces-verbaal van comparitie van 11 januari 2018.
Ten slotte is vonnis bepaald.
In 2005 is het gezin van [eisers c.s.] gaan wonen aan [adres ] te [woonplaats] , gelegen in de buurt [de wijk] in de wijk [X] . Vanaf 2008 had deze buurt te kampen met overlast van jongeren. In april 2009 is door de gemeente een plan van aanpak opgesteld om deze overlast tegen te gaan. In juni 2010 hebben de gemeente en de politie met andere betrokkenen, zoals woningcorporatie Mitros, gesproken over een gezamenlijke aanpak van de overlast. Besloten is daaraan prioriteit gegeven in die zin dat de overlast veroorzakende groep jongeren uit [de wijk] en de individuele leden van die groep onder verscherpte aandacht stonden. De situatie van de groep en haar leden werd periodiek besproken. In de buurt werd extra gesurveilleerd.
Na verschillende, vanaf augustus 2009 tegen hen gerichte incidenten heeft een stel mannen, dat bij [eisers c.s.] in de buurt aan de [adres ] woonde, zich genoodzaakt gevoeld in 2010 te verhuizen. De wijze waarop deze incidenten werden aangepakt heeft destijds kritische aandacht gekregen van verschillende media en is toen onderwerp geweest van debat in de gemeenteraad van Utrecht.
In juli 2010 hebben bewoners van de [adres ] met medewerkers van het Wijkbureau [X] gesproken over de leefbaarheid en de veiligheid in de straat. (Productie 68 bij de conclusie van dupliek)
Ook [eisers c.s.] heeft te kampen gehad met overlast en is slachtoffer geworden van strafbare feiten. Op 5 augustus 2010 is namens [eisers c.s.] , die toen op vakantie was, aangifte gedaan van inbraak in zijn woning op 4 augustus 2010. Tegenover de wijkagent heeft [eisers c.s.] verklaard dat hij al twee jaar overlast ervaart van de zonen van zijn buurman, maar daarvan voor deze aangifte geen melding had gemaakt om zijn buurman gelegenheid te geven de situatie te veranderen. (Pagina 5 van het proces-verbaal van bevindingen, productie 26 bij de conclusie van antwoord)
Bij brief van 27 augustus 2010 is deze buurman, [Buurman Q] , uitgenodigd voor een gesprek met de wijkagent en vertegenwoordigers van de gemeente en woningbouwverenigingen op 2 september 2010, over signalen van overlast, veroorzaakt door zijn zonen [zoon 1] en [zoon 2] , destijds respectievelijk 18 en 16 jaar oud. (Productie 71 bij  de conclusie van dupliek) In dit gesprek is afgesproken dat [zoon 1] bij familie in de wijk [Z] zou worden ondergebracht. [zoon 2] zou dagbesteding krijgen in overleg met de reclasseringsambtenaar van Bureau Jeugdzorg en in zijn vrije tijd slechts beperkt naar buiten mogen. Nadat verdachten van een ramkraak werden aangetroffen in de schuur van de woning van [Buurman Q] heeft de wijkagent hem opnieuw op gesprek gevraagd. Bij dat gesprek zijn de gemaakte afspraken nog eens onder de aandacht gebracht van [Buurman Q] en [zoon 2] . (Pagina 6 van het proces-verbaal van bevindingen van de wijkagent, productie 26 bij conclusie van antwoord)
Op 14 september 2010 heeft over de leefbaarheid en veiligheid in de buurt een bijeenkomst plaatsgevonden van buurtbewoners en medewerkers van organisaties die werkzaam zijn in de wijk. (Productie 68 bij de conclusie van dupliek)
Op 14 oktober 2010 heeft [eisers c.s.] aangifte gedaan van diefstal van een fiets uit zijn schuur in de avond of nacht van 11 op 12 oktober 2010.
In januari, februari en maart 2011 hebben buurtbijeenkomsten plaatsgevonden, waarvan twee in aanwezigheid van de burgemeester. De bewoners zijn daarbij geïnformeerd over de problematiek in de wijk en zijn opgeroepen om alle bekende feiten bij de politie te melden. (Productie 70 bij de conclusie van dupliek)
Op 11 februari 2011 heeft [eisers c.s.] aangifte gedaan van vernieling van zijn auto (bekrassing). Op 13 februari 2011 van vernieling van zijn auto (ingegooide ruit). Op 15 februari 2011 van vernieling van zijn woning (ingegooide ruit). En op 16 februari 2011 van vernieling van zijn auto (ingegooide ruit).
Bij e-mail van 16 februari 2011 heeft [eisers c.s.] de gemeente een resume gegeven van de incidenten en met klem verzocht om hulp en een andere woning. (Productie 10 bij de conclusie van antwoord.) Naar aanleiding van deze e-mail heeft de burgemeester telefonisch contact gehad met [eisers c.s.] .
Na de vernielingen in februari 2011 heeft [eisers c.s.] met zijn gezin zijn woning verlaten en is bij familie in [plaats] ingetrokken.
In de nacht van 16 op 17 februari 2011 heeft de politie gepost in de woning van [eisers c.s.] .
Na de aangiftes van februari 2011 is bij de politie geregistreerd dat op meldingen van [eisers c.s.] met de hoogste spoed moest worden gereageerd en is [eisers c.s.] een direct telefoonnummer van de politie verstrekt.
Op 18 februari 2011 hebben twee politieagenten een buurtonderzoek verricht in de omgeving van [adres ] om informatie te verkrijgen over de overlast veroorzakende groep jongeren in [de wijk] en over het geëscaleerde conflict tussen [eisers c.s.] en het gezin van [Buurman Q] , en voorts om de buurtbewoners aan te zetten tot het melden van strafbare feiten.
Op 19 februari 2011 heeft de politie [zoon 1] en [zoon 2] aangehouden.
Op 22 februari 2011 heeft de politie aan buurtbewoners een telefoonnummer gegeven waarop zo nodig direct met surveillerende politieagenten contact kon worden gezocht.
Op 23 februari 2011 heeft de burgemeester van Utrecht met een adviseur openbare orde en veiligheid van de gemeente [eisers c.s.] bezocht.
Bij brieven van 24 februari 2011 heeft de burgemeester van Utrecht de ouders van overlast veroorzakende jongeren aangesproken op hun verantwoordelijkheid deze overlast te doen beëindigen. (Productie 11 bij de conclusie van antwoord.) De wijkagent en medewerkers van de gemeente hebben deze ouders daarna individueel gesproken.
In februari 2011 heeft de politie met machtiging van het openbaar ministerie camera’s geplaatst in de woning van [eisers c.s.] (één camera bij de voordeur en één camera in een slaapkamer aan de achterzijde van de woning).
In de loop van februari 2011 is [eisers c.s.] weer teruggekeerd in zijn woning aan [adres ] te Utrecht.
Bij beschikking van de kinderrechter van 21 februari 2011 is [zoon 2] uit huis geplaatst en overgebracht naar een gesloten jeugdinrichting. Daarom is van het opleggen van een gebiedsverbod aan [zoon 2] afgezien.
Op 16 februari 2011 heeft woningbouwcorporatie Mitros [eisers c.s.] een woning in een andere wijk van Utrecht aangeboden. Op dit aanbod is [eisers c.s.] niet ingegaan.
Bij vonnis van 18 maart 2011 heeft de voorzieningenrechter in kort geding op vordering van Mitros [Buurman Q] veroordeeld tot ontruiming, met de zijnen, van de woning aan [adres ] . (Productie 15 bij de conclusie van antwoord.)
Op 19 maart 2011 heeft [eisers c.s.] aangifte gedaan van poging tot vernieling van zijn woning (steen tegen de ruit).
Bij e-mail van 28 maart 2011 heeft [eisers c.s.] aan de gemeente laten weten dat hij heeft besloten niet te gaan verhuizen, onder meer vanwege de steun en inzet van de gemeente. (Productie 16 van de conclusie van antwoord.)
Bij brief van 19 april 2011 heeft de burgemeester, op de voet van art. 172a van de Gemeentewet, aan [zoon 1] een gebiedsverbod opgelegd voor een deel van [de wijk] voor de duur van drie maanden. (Productie 12 bij de conclusie van antwoord.)
Op 20 april 2011 is de woning van [Buurman Q] aan [adres ] ontruimd.
Op 23 april 2011 heeft [eisers c.s.] aangifte gedaan van vernieling van zijn woning en auto’s (bekladding met verf) in de nacht van 22 op 23 april 2011. Na dit incident is een extra camera in de woning van [eisers c.s.] geplaatst en is een rechercheonderzoek naar de groep overlast veroorzakende jongeren gestart.
Op 5 mei 2011 is de politie gebleken dat vingerafdrukken, die na de inbraak waren veiliggesteld in de woning van [eisers c.s.] , toebehoorden aan [zoon 2] (productie 36 bij de conclusie van antwoord).
Bij e-mail van 11 mei 2011 heeft [eisers c.s.] aan de gemeente laten weten dat [eiser 2] zwanger was en dat hij vanwege een ernstig gevoel van onveiligheid heeft besloten te gaan verhuizen naar [plaats] . De volgende dag heeft de burgemeester van Utrecht [eisers c.s.] hulp toegezegd bij het vinden van een nieuwe woning. (Producties 18 en 19 bij de conclusie van antwoord.)
Van 16 mei tot 7 juni 2011 hebben agenten gepost in de omgeving van de woning van [eisers c.s.] .
In mei 2011 heeft de burgemeester telefonisch contact gehad met [eisers c.s.] .
Op 30 mei 2011 heeft een medewerker van de gemeente met [eisers c.s.] besproken dat een geschikte woning in [plaats] niet voorhanden was. In overleg met [eisers c.s.] heeft de gemeente aan een buurgemeente verzocht [eisers c.s.] met urgentie een passende woning aan te bieden.
Op 22 juni 2011 heeft [eisers c.s.] aangifte gedaan van brandstichting in zijn auto op 22 juni 2011. Na dit incident heeft [eisers c.s.] de woning aan [adres ] opnieuw verlaten. De gemeente heeft gezorgd voor een tijdelijk onderkomen voor [eisers c.s.] . In augustus 2011 heeft [eisers c.s.] elders definitief een woning betrokken.
Op 9 september 2011 heeft de toenmalige burgemeester van Utrecht een interview gegeven aan een journalist van het televisieprogramma Nieuwsuur. Uit een door [eisers c.s.] in het geding gebrachte transscriptie van dit interview (productie 29 bij dagvaarding) worden de volgende passages geciteerd:
J (Journalist,
W (burgemeester [naam burgemeester] ,
J: U begint meteen te vertellen wat u allemaal wel heeft gedaan, maar wat ... is dat deze mensen weer uw stad hebben verlaten, terwijl u ze persoonlijk een garantie van veiligheid had gegeven.
W: Ja, het resultaat..
J: Dan kunt u wel zeggen het is allemaal heel ingewikkeld, we moeten bewijzen hebben, maar aan de andere kant en dat horen we deze meneer ook zeggen, als je dan die persoonlijke veiligheid garandeert, dan moet je daar toch ook gewoon fulltime politie voor de deur zetten? Dat is garanderen.
W: het resultaat is heel naar. Dat is heel vervelend. Uiteindelijk hebben ze gezegd we willen graag weg. We zorgen ook voor een tijdelijke woning. We hebben op verzoek gedaan ook. Het is heel vervelend. En het resultaat..
(…)
J: En het slachtoffer is gewoon verhuist. Dat is toch de wereld op z’n kop?
W: Dat is de wereld op z’n kop. Daar ben ik het zeer met u eens.
J: Maar dat is in uw stad.
W: Dat is in mijn stad.
J: Maar waar u verantwoordelijk voor bent.
W: Jazeker.
J: Uw belofte.
W: Ja, ik ben er eindverantwoordelijk voor en die verantwoordelijkheid neem ik ook. Vandaar dat ik mij daarvoor krachtig wil inzetten en die jongens een gebiedsverbod opleggen. Het resultaat is heel naar en de frustratie is ook invoelbaar en ik vind het ook zeer te betreuren dat zij ook uiteindelijk toch de straat hebben verlaten.
(…)
J: Ja, u blijft heel veel noemen en ik snap ook graag dat u dat allemaal kwijt wilt wat u wel heeft gedaan, maar dan blijf ik herhalen, uiteindelijk is dit het resultaat. Wat mij opvalt: u belt deze man persoon om te vragen kom alsjeblieft terug naar mijn stad, ik garandeer u veiligheid. Vervolgens belt uw secretaresse om te zeggen het is niet meer veilig u moet weg.
W: Nee, het is anders gelopen. Hij, eh, ik ben persoonlijk bij hem in huis geweest. Ik ben een paar keer op bezoek geweest, vanaf het begin hadden wij al persoonlijk contact, als er iets ergs was gebeurd, ging ik op bezoek.
Op 14 november 2011 heeft de kinderrechter [zoon 2] voor onder meer de woninginbraak strafrechtelijk veroordeeld.
[eisers c.s.] heeft zich in december 2011 bij het gerechtshof Arnhem beklaagd over het uitblijven van strafvervolging naar aanleiding van zijn aangiften. Bij beschikking van 7 september 2012 (ECLI:NL:GHARN:2012:BX6757) heeft het hof de strafrechtelijke vervolging gelast van [beklaagde C] ter zake van de woninginbraak op 4 augustus 2010 en van een onbekende ter zake van de brandstichting in de nacht van 21 op 22 juni 2011. Het beklag is voor het overige ongegrond verklaard. Uit de beschikking wordt het volgende geciteerd:

Op 4 augustus 2010 is de politie naar aanleiding van een melding van een verdachte situatie naar de woning van klagers gegaan, die op dat moment op vakantie waren. Toen een politieagent de voordeur opende, hoorde hij gestommel vanaf de eerste verdieping. Op dat moment zag een andere politieagent in de woning een jongen staan. Hierop hebben de politieagenten de voordeur van de woning dichtgetrokken en om versterking verzocht. De woning is aan de voor- en de achterzijde door de politie in de gaten gehouden. Met versterking erbij is de woning weer betreden. Er werd toen niemand aangetroffen. Wel zagen de agenten dat diverse kasten openstonden en dat de inhoud daarvan op de grond lag. Ook zagen zij dat het dakraam geheel openstond en dat hieronder diverse sieraden lagen, naar later bleek sieraden die elders in de woning van klagers waren weggenomen. Het dakraam van de naastgelegen woning, waar beklaagden [beklaagde A] en [beklaagde B] destijds woonden, bleek ook open te staan. De politie heeft vervolgens deze woning betreden. In die woning werden beklaagden [beklaagde B] en [beklaagde C] aangetroffen. Beklaagde [beklaagde C] werd door de desbetreffende politieagent voor 100% herkend als de persoon die zich even daarvoor in de woning van klagers had bevonden. Beklaagden [beklaagde B] en [beklaagde C] zijn vervolgens aangehouden en als verdachte gehoord. Beklaagde [beklaagde B] ontkende betrokken te zijn geweest bij de inbraak. Beklaagde [beklaagde C] legde ook een ontkennende verklaring af, maar verklaarde wel in de woning te zijn geweest. Bij het opsporingsonderzoek in de woning van klagers zijn vingerafdrukken aangetroffen. Deze vingerafdrukken zijn naar aanleiding van een andere strafzaak geïdentificeerd als die van beklaagde [beklaagde A] . Beklaagde [beklaagde A] is strafrechtelijk vervolgd ter zake van de inbraak op 4 augustus 2010 en hij is hiervoor veroordeeld.
Met het Openbaar Ministerie is het hof van oordeel dat het dossier voldoende wettig bewijs bevat om de strafvervolging van beklaagde [beklaagde C] ter zake van inbraak in de woning van klagers te kunnen rechtvaardigen. In zoverre is het beklag dan ook gegrond.
Voorts deelt het hof het standpunt van het Openbaar Ministerie dat er op dit moment onvoldoende aanknopingspunten zijn voor een succesvolle vervolging van beklaagde [beklaagde B] . Deze beklaagde is niet in de woning van klagers gezien, er zijn geen sporen aangetroffen die naar hem leiden en de in deze zaak gehoorde medeverdachten hebben ten aanzien van hem geen belastende verklaringen afgelegd. Anders dan klagers is het hof van oordeel dat de politie, gezien de aard van de zaak, voldoende onderzoek heeft verricht. De aangifte betrof een van de vele woninginbraken, waardoor de betreffende wijk destijds werd geteisterd, en de politie heeft deze zaak zeker voldoende aandacht gegeven. Mede gelet op het tijdsverloop ziet het hof dan ook geen aanleiding voor nader onderzoek.

Uit de aangifte volgt dat op 19 maart 2011 omstreeks 20.35 uur een baksteen tegen, althans in de richting van de ruit van de woning van klagers is gegooid, zonder dat daarbij iets is vernield. (…) Naar het oordeel van het hof heeft de politie voldoende onderzoek verricht, óók als de eerdere incidenten worden meegewogen. Niet te verwachten valt dat nader onderzoek het benodigde bewijs zal opleveren.

Uit de aangifte volgt dat in de nacht van 21 juni 2011 op 22 juni 2011 brand is gesticht in de auto van klagers. Volgens klager [eiser 1] werd hij om 1.30 uur door zijn buurvrouw gewaarschuwd dat de auto in brand stond. Hij zag vervolgens dat de ruit van de auto was ingeslagen en dat er op de passagiersstoel een brandende krant lag.
Volgens het ambtsbericht van de officier van justitie van 11 april 2012 zijn van dit feit camerabeelden beschikbaar van de camera die geplaatst was in/bij de woning van klagers, maar is de dader op de beelden niet herkenbaar omdat hij een bivakmuts droeg. De officier van justitie stelt in dit ambtsbericht dat er geen dadersporen zijn aangetroffen noch getuigenverklaringen zijn opgenomen die kunnen leiden tot de identificatie van de dader(s). Op 26 juli 2012 is aan het beklagdossier toegevoegd een proces-verbaal van bevindingen van 29 juni 2011, genummerd PL0910 2011141381-10, waarin wijkagent [Wijkagent A] met betrekking tot voornoemde camerabeelden heeft gerelateerd dat hij ziet dat een jongen om 01.29.29 uur langs de voordeur van klagers loopt, komende uit de richting van de personenauto die in brand is gestoken, en dat hij deze jongen voor 100% herkent als de hem ambtshalve bekende [persoon D] . Gezien de inhoud van dit op het laatste moment toegevoegde proces-verbaal lijkt nader onderzoek niet zo kansloos als dat op basis van de daarvóór beschikbare stukken zou hebben geleken. Nu het hof nader onderzoek geïndiceerd acht, zal het de strafvervolging van N.N. bevelen en gelasten dat door de officier van justitie een vordering GVO zal worden gedaan. Hierbij tekent het hof aan dat de betiteling “N.N.” niet uitsluit dat één van de in het klaagschrift met name genoemde beklaagden uiteindelijk voor dit feit strafrechtelijk vervolgd zal kunnen worden. Voorts tekent het hof aan dat de in het proces-verbaal van bevindingen van 29 juni 2011 genoemde [persoon D] niet in het klaagschrift is betrokken, maar dat dit niet uitsluit dat het nader onderzoek tot zijn vervolging zal kunnen leiden.

Met het Openbaar Ministerie is het hof van oordeel dat uit het dossier onvoldoende aanwijzingen naar voren komen voor betrokkenheid van (een van) de beklaagde(n) bij de strafbare feiten, noch voor deze feiten afzonderlijk noch voor deze feiten in onderlinge samenhang bezien, indien die samenhang al aanwezig zou zijn. (…)
Op 11 januari 2013 heeft de kinderrechter [beklaagde C] voor de woninginbraak strafrechtelijk veroordeeld tot een werkstraf van 120 uur. (Productie 39 bij de conclusie van antwoord).
Bij beschikking van 13 maart 2013 heeft de rechter-commissaris in strafzaken de door het hof bevolen vordering van de officier van justitie tot gerechtelijk vooronderzoek naar de brandstichting afgewezen.
Bij beschikking van 19 februari 2014 heeft rechtbank Midden-Nederland op verzoek van [eisers c.s.] tegen de Staat, de gemeente en de rechtsvoorgangster van de politie een voorlopig getuigenverhoor gelast (zaaknummer/rekestnummer: C/16/352878 / HA RK 13-265). In dat kader zijn de volgende getuigen zijn gehoord: [eiser 2] , eiseres sub 2, A. [naam burgemeester] , voormalig burgemeester van Utrecht, [persoon K] , voormalig adviseur openbare orde en veiligheid bij de gemeente, [persoon I] , chauffeur bij de gemeente en  [persoon J] , chauffeur/bode bij de gemeente. Blijkens de daarvan opgestelde processen-verbaal hebben de getuigen [naam burgemeester] en [eiser 2] tijdens het verhoor onder meer het volgende verklaard:
[naam burgemeester] :
(op vragen van de rechter-commissaris,
U vraagt mij of ik de familie heb verzocht om terug te komen toen zij tijdelijk waren vertrokken. Ik weet de letterlijke bewoordingen niet meer maar ik heb steeds gezegd dat de inzet was om de daders aan te pakken maar dat als zij weg wilden wij daarbij wilden helpen. Ik heb 100% zeker niet gegarandeerd dat daar niets meer zou gebeuren. Zoiets kun je niet garanderen, dat zou ook raar zijn. Het woord garantie is 100% zeker niet gevallen.
(…)
Mr. Moszkowicz laat mij het interview op zijn laptop zien en horen, te beginnen vanaf de introductie door de interviewster en tot 6:32 van deze uitzending. U zegt mij dat u in deze passage mij niet hoort zeggen dat ik betwist dat er een garantie gegeven is. Ik heb die vragen over de garantie aldus opgevat dat het er om ging wat wij allemaal hebben gedaan en dat iedereen er bovenop zat, huiselijk gezegd dat iedereen zijn stinkende best zou doen om het gepest te stoppen. Het ging mij om de inzet. Ik heb de vraag niet zo opgevat alsof er een juridische garantie was gegeven dat er niets meer zou gebeuren. Er is in feite sprake geweest van een Babylonische spraakverwarring. Iedereen heeft gedaan wat hij moest doen. Dc blijf er dus bij dat ik op geen moment de garantie heb gegeven dat er niets meer zou gebeuren.
(…)
(op vragen van mr. Moszkowicz,
Ik blijf erbij dat ik geen garantie heb gegeven of heb kunnen geven dat er niets meer zou gebeuren. U zegt mij dat uw cliënt tegen u heeft gezegd dat ik tegen hen zou hebben gezegd dat als zij zouden terugkeren zij veilig zouden zijn. Nee, op die manier heb ik dat niet gezegd. Ik heb wel uitgelegd dat we er bovenop zaten en dat we alles zouden doen om het pesten te stoppen. Onder veiligheid versta ik daarbij dat hen niets meer zou gebeuren. Ook op een andere manier heb ik niet gezegd dat hen of hun spullen niets meer zou gebeuren als zij zouden terugkeren.
U houdt mij voor dat er volgens uw cliënt in mei 2011 een telefoongesprek is geweest met hem en mij. (…) Volgens mijn cliënt heb ik toen gezegd: “Wilt u alstublieft terugkeren?” Ik kan mij zo letterlijk niet herinneren dat ik dit gezegd heb. Ik herinner mij wel dat ik uitgelegd heb dat ons beleid is te trachten om te zorgen dat mensen kunnen blijven wonen. Het is uiteindelijk hun eigen keuze of zij dat wel of niet doen. (…)
U houdt mij voor dat uw cliënt tegen u zegt dat hij tegen mij heeft gezegd: “Ik heb een gezin, mijn vrouw is zwanger, en we komen alleen terug als we veilig zijn.” Vervolgens zou het telefoongesprek zijn overgenomen door zijn echtgenote. Zowel tegen uw cliënt als zijn echtgenote heb ik volgens hen gezegd: “Kom terug, wij zorgen dat het veilig is”, althans woorden van gelijke strekking. Zo heb ik dat zeker niet gezegd, het houdt de suggestie in dat ik een garantie heb gegeven en dat kon ik niet. Zo’n garantie heb ik overigens ook niet gegeven. De letterlijke tekst van het telefoongesprek kan ik mij niet meer herinneren, wel dat, zoals ik al een aantal malen heb verklaard, ik heb uitgelegd wat ons beleid is. (…) Ik heb alleen gegarandeerd dat wij onze stinkende best zouden doen maar dat daarmee niet het eindresultaat werd gegarandeerd dat er niets meer zou gebeuren.
(…)
U houdt mij voor dat in de eerste drie pagina’s van de transcriptie van het interview het woord garantie zo’n vijf keer wordt genoemd door de interviewster. U vraagt mij waarom ik niet heb gezegd dat ik geen garantie heb gegeven. Ik zat niet in een rechtbank maar was op tv. Ik heb steeds gezegd wat we hebben gedaan. Waar ik ja heb gezegd tegen de interviewster bedoelde ik dat ik begreep wat de vraag was.
Waar ik ja zeg in regel 1 van alinea 2 bedoelde ik dat ik de vraag had gehoord. Het is niet bedoeld als een bevestiging van een garantie. Ja in regel 1 van alinea 4: dit is meer en tussenvoegsel, ik begin daarna te vertellen wat we hebben gedaan. Ja in regel 1 van alinea 3 van pagina 2: is een bevestiging van mijn verantwoordelijkheid voor de inzet. Ja in regel 1 van alinea 5 van pagina 2: daarmee bedoelde ik de verantwoordelijkheid voor de inzet.
Ik begreep de vragen van de interviewster waarin zij de term garantie gebruikte aldus dat het ging om de vraag of wij ons voldoende hadden ingezet. Dit spoort ook met mijn beleving dat de familie tevreden was: in die tijd hebben ze mij immers geen verwijten gemaakt over onze inzet.
[eiser 2] :
De burgemeester heeft ons een veiligheidsgarantie gegeven. Dat was in mei 2011. Ik verbleef op dat moment bij mijn broer in [plaats] . We waren definitief vertrokken uit onze woning aan [adres ] te Utrecht. Wij wilden niet meer terug. De burgemeester heeft ons gebeld, eerst met mijn man, maar mijn man kon dat emotioneel niet aan waarop ik de telefoon heb overgenomen.
De burgemeester was geïnteresseerd hoe het met mij en de kinderen ging. Ik heb het hele verhaal uitgelegd, namelijk dat ik zes maanden zwanger was en dat het slecht met ons ging, de kinderen durfden niet naar buiten, en mijn zoontje van 6 sliep niet. Hij vroeg mij toen of wij met het gezin terug wilden komen.
Hij heeft de veiligheid duidelijk gegarandeerd om terug te keren. Hij heeft letterlijk gezegd: komen jullie alsjeblieft terug want ik garandeer jullie veiligheid. Zoiets vergeet je ook niet 1, 2, 3. Het woord garantie heeft hij 100% zeker gebruikt.
Hij zei verder: jullie zijn een voorbeeld voor de straat. Hij zou het een nederlaag vinden als de pesters zouden blijven en wij zouden vertrekken. Ik heb toen geantwoord dat ik het met mijn man en kinderen zou bespreken. Omdat hij had gegarandeerd dat het pesten en treiteren niet meer zou gebeuren had ik daar wel vertrouwen in. Ik heb toen gezegd dat ik zou proberen mijn man en kinderen te overtuigen.
(…)
Als de burgemeester mij geen garantie zou hebben gegeven, zou ik absoluut niet naar Utrecht zijn teruggegaan.
Bij beschikking van 24 maart 2014 heeft het gerechtshof Arnhem-Leeuwarden in de zin van art. 243 lid 5 Sv goedgevonden dat de officier van justitie mededeelt dat hij afziet van verdere vervolging van de brandstichting (zie productie 66 bij de conclusie van antwoord). Daartoe heeft hij onder meer het volgende overwogen:
Het hof merkt allereerst op het te betreuren dat het ten tijde van het nemen van de beslissing op het klaagschrift niet de beschikking heeft gehad over het volledige dossier dat betrekking had op de brandstichting c.q. de vernieling in de nacht van 21 op 22 juni 2011.
Inmiddels heeft het hof kennis genomen van het volledige dossier. Het hof is met de rechter-commissaris van oordeel dat dit dossier geen aanknopingspunten biedt voor nader onderzoek, omdat dat reeds is verricht. Naar aanleiding van de herkenning van beklaagde [persoon D] op de camerabeelden door de wijkagent is [persoon D] gehoord. Het is volgens [persoon D] mogelijk dat hij op de camerabeelden is te zien (hij wilde de camerabeelden niet bekijken), maar hij heeft ontkend de brandstichting c.q. de vernieling van de auto van klagers te hebben gepleegd. Er zijn geen dadersporen aangetroffen die tot identificatie van de dader(s) heeft geleid. Uit de getuigenverklaringen is dergelijke informatie ook niet naar voren gekomen. Bij deze stand van zaken acht het hof de kans gering dat een later oordelende strafrechter tot een veroordeling van beklaagde [persoon D] zat komen. Met de officier van justitie en de advocaat-generaal is het hof dan ook van oordeel dat van verdere vervolging van beklaagde [persoon D] moet worden afgezien.
[eisers c.s.] heeft gedaagden aansprakelijk gesteld voor schade vanwege het uitblijven van adequate bijstand, waardoor zij niet bij machte zijn geweest het gezin [eiser 2] te beschermen. Gedaagden hebben aansprakelijkheid van de hand gewezen.
[eisers c.s.] vordert, na wijziging van eis, dat de rechtbank,
1. voor recht zal verklaren dat gedaagden, althans de Staat en/of de gemeente en/of de politie, jegens [eisers c.s.] , althans een van beide eisers, onrechtmatig hebben gehandeld,
2. voor recht zal verklaren dat gedaagden, althans de Staat en/of de gemeente en/of de politie, jegens [eisers c.s.] , althans een van beide eisers, hoofdelijk aansprakelijk zijn voor vergoeding van de door [eisers c.s.] , althans een van beide eisers, ten gevolge van de onrechtmatige handelingen van gedaagden, althans van de Staat en/of de gemeente en/of de politie, geleden en nog te lijden schade,
3. voor recht zal verklaren dat [eisers c.s.] , althans een van beide eisers, schade hebben geleden van materiële en immateriële aard, ten gevolge van het onrechtmatig nalaten door gedaagden, althans door de Staat en/of de gemeente en/of de politie,
4. gedaagden, althans de Staat en/of de gemeente en/of de politie, zal veroordelen tot vergoeding aan [eisers c.s.] van de door [eisers c.s.] geleden schade, op te maken bij staat en te vereffenen volgens de wet en voorts een schadestaatprocedure te gelasten voor de vaststelling van de schade en de vereffening,
met veroordeling van gedaagden, althans de Staat en/of de gemeente en/of de politie, in de proceskosten, waaronder de nakosten.
Aan zijn vordering legt [eisers c.s.] kort gezegd ten grondslag dat gedaagden in onrechtmatige mate hebben nagelaten adequaat op te treden tegen de reeks van strafbare feiten waarvan hij slachtoffer is geworden. Het strafrechtelijke onderzoek naar aanleiding van de aangiften, de vervolging van verdachten en de beveiliging tegen nieuwe incidenten was gebrekkig. Bovendien is de aan [eisers c.s.] gegarandeerde veiligheid niet waargemaakt, aldus [eisers c.s.] .
De Staat, de gemeente en de politie voeren verweer.
Op de stellingen van partijen wordt hierna, voor zover van belang, nader ingegaan.
Een nalaten van medewerkers van de politie, terwijl handelen geboden was kan op de voet van art. 6:162 en 6:170 BW leiden tot aansprakelijkheid van de politie jegens [eisers c.s.] uit hoofde van onrechtmatige daad.
Voor zover handelen geboden was ter strafrechtelijke handhaving van de rechtsorde en de rechtsvoorgangster van de politie dus op de voet van art. 13 van de destijds geldende Politiewet 1993 onder gezag stond van de officier van justitie, kan de Staat daarvoor naast de politie aansprakelijk zijn.
Voor zover handelen geboden was ter handhaving van de openbare orde of ter uitvoering van de hulpverleningstaak en de rechtsvoorgangster van de politie daarom op de voet van art. 12 van de destijds geldende Politiewet 1993 onder gezag stond van de burgemeester, kan de gemeente daarvoor naast de politie aansprakelijk zijn. (Vergelijk HR 9 juli 2004, ECLI:NL:HR:2004:AO7721, NJ 2005/391)
Denkbaar is voorts dat een nalaten van medewerkers van de gemeente of van het Openbaar Ministerie tot aansprakelijkheid van de gemeente respectievelijk de Staat jegens [eisers c.s.] leidt, eveneens op de voet van art. 6:162 en 6:170 BW.
De rechtbank begrijpt dat [eisers c.s.] zijn vordering op deze grondslagen baseert en zal daarop hierna ingaan.

[eisers c.s.] heeft een onrechtmatig nalaten in de eerste plaats erop gebaseerd dat medewerkers van de politie en het Openbaar Ministerie naar aanleiding van zijn aangiften onvoldoende onderzoek hebben verricht c.q. ten onrechte niet tot strafvervolging zijn overgegaan. In wezen verwijt hij daarmee de politie en de Staat, dat ten onrechte is afgezien van (verdere) vervolging van de aangegeven strafbare feiten. De rechtmatigheid van een dergelijke, aan het Openbaar Ministerie voorbehouden beslissing kan slechts met een klaagschrift op de voet van art. 12 Sv in rechte worden aangevochten. In deze procedure kan deze rechtmatigheid door de rechtbank niet worden getoetst. (Vergelijk HR 10 oktober 1997, ECLI:NL:HR:1997:ZC2455, NJ 1998/65 en Hof Den Haag, 20 januari 2009, ECLI:NL:GHSGR:2009:BH0943, NJF 2009/83)
[eisers c.s.] heeft zich op de voet van art. 12 Sv erover beklaagd dat naar aanleiding van zijn aangiften geen strafvervolging is ingesteld. Voor zover het gerechtshof Arnhem dit beklag ongegrond heeft verklaard in de beschikking van 7 september 2012 moet, gelet op het voorgaande, in deze procedure tussen partijen ervan worden uitgegaan dat het uitblijven van verdere vervolging niet nalatig was. In zoverre is van onrechtmatigheid derhalve geen sprake. Ter zake van de inbraak op 4 augustus 2010 en de brandstichting in de nacht van 21 op 22 juni 2011, van welke strafbare feiten het gerechtshof de strafvervolging heeft bevolen, is het volgende van belang.
Vast staat dat aan het bevel van het hof gevolg is gegeven.
Uit de beschikking van het hof van 24 maart 2014 volgt dat het bevel tot verdere vervolging van de brandstichting niet zou zijn gegeven indien het hof in de beklagprocedure de beschikking zou hebben gehad over het toen reeds beschikbare volledige dossier van het onderzoek. Nalatigheid ter zake van de afhandeling van de aangifte van dit strafbare feit kan dan niet worden vastgesteld. Voor zover het gevorderde is gebaseerd op nalaten in dit verband is het niet toewijsbaar.
Het gerechtshof heeft blijkens de hiervoor geciteerde passages van zijn beschikking van 7 september 2012 (r.o. 2.37.) geoordeeld dat de politie naar de woninginbraak voldoende onderzoek heeft gedaan, dat de politie de zaak zeker voldoende aandacht heeft gegeven en dat geen aanleiding bestaat voor nader onderzoek. Zoals gezegd moet thans van dit oordeel worden uitgegaan. Het bevel tot strafvervolging van [beklaagde C] heeft het hof daarop gebaseerd dat het bewijs dat de politie in het reeds verrichte onderzoek had vergaard deze vervolging rechtvaardigt. De opgepakte vervolging heeft ertoe geleid dat [beklaagde C] op 11 januari 2013 strafrechtelijk is veroordeeld. De vraag is nu of, zoals de politie en de Staat betwisten, de vertraging in de strafrechtelijke vervolging van deze verdachte ertoe heeft geleid dat incidenten die tot het vertrek van [eisers c.s.] aanleiding hebben gegeven, zouden zijn uitgebleven. Om in dit verband causaal verband met de gestelde schade te kunnen aannemen moet onder meer komen vast te staan dat [beklaagde C] ook bij een of meer van de verdere incidenten in wezenlijke mate betrokken was en dat de onverwijlde vervolging en bestraffing met een werkstraf van 120 uur hem van deze betrokkenheid zou hebben weerhouden. In dit verband heeft [eisers c.s.] niets gesteld, laat staan toegelicht. Hier komt bij dat zelfs indien wordt uitgegaan van de hiervoor bedoelde premisse, causaal verband in hoge mate onaannemelijk is. Blijkens de beschikking van het hof en de nota’s van de officier van justitie in de beklagprocedure was de identificatie van de vingerafdrukken van [zoon 2] een van de bewijzen die vervolging van [beklaagde C] voor de inbraak opportuun maakte. Deze identificatie was pas op 5 mei 2011 bij de politie bekend. Toen stond alleen de brandstichting op 22 juni 2011 nog te gebeuren. Bij een wel onverwijlde vervolging was bovendien redelijkerwijs niet eerder dan in november 2011 een strafrechtelijke veroordeling te verwachten, zoals bij [zoon 2] is geschied. Dat is bijna vijf maanden na het laatste incident. Ook bij deze serieuze obstakels voor het aannemen van causaal verband heeft [eisers c.s.] niet stilgestaan. Al met al is de rechtbank van oordeel dat geen causaal verband bestaat tussen de vertraging in de strafrechtelijke vervolging van [beklaagde C] en de gestelde schade. Voor zover het gevorderde op dit nalaten is gebaseerd is het dus niet toewijsbaar.
Bij conclusie van repliek heeft [eisers c.s.] gesteld dat het openbaar ministerie naast strafvervolging nog meer overheidstaken heeft, dat haar in dit laatste verband
instrumenten, (wettelijke) middelen en bevoegdheden ter beschikking staan ter bestrijding van jeugdcriminaliteit en dat zij deze instrumenten, middelen en bevoegdheden in dit geval ten onrechte niet heeft benut. [eisers c.s.] heeft daartoe gewezen op een richtlijn en twee aanwijzingen van het openbaar ministerie. Deze stukken heeft hij niet in het geding gebracht. [eisers c.s.] heeft ook niet toegelicht op welke instrumenten, middelen en bevoegdheden in deze richtlijn en aanwijzingen hij concreet doelt. Dat het hier iets anders betreft dan de invulling door het openbaar ministerie van haar beleidsvrijheid ter zake van strafvervolging kan zodoende niet worden vastgesteld. Over het gebruik van deze vrijheid kan zoals gezegd niet bij de burgerlijke rechter maar enkel via een art. 12 Sv-procedure worden geklaagd. Onrechtmatig nalaten kan dus ook in dit verband niet worden vastgesteld.
[eisers c.s.] heeft zijn vordering tegen de Staat overigens niet toegelicht. In zoverre is deze derhalve niet toewijsbaar. Dit geldt ook voor zover de vordering tegen de politie is gericht en is gegrond op het (niet) optreden ter strafrechtelijke handhaving van de rechtsorde.

Wat betreft nalatigheid van de politie, voor zover haar rechtsvoorgangster onder het gezag van de burgemeester stond, dus ter zake van nalaten waar handelen geboden was ter handhaving van de openbare orde of ter uitvoering van de hulpverleningstaak, en aansprakelijkheid van de gemeente voor dit nalaten, geldt het volgende.
Van de gemeente en de politie kon niet worden gevergd dat zij [eisers c.s.] ervoor zouden behoeden dat hij slachtoffer zou worden van enig strafbaar feit. In het kader van de handhaving van de openbare orde en het bieden van hulp mocht wel worden verwacht dat de gemeente en de politie, naar aanleiding van de ernstige overlast in [de wijk] (gericht tegen het stel mannen) en de aanhoudende aangiften van [eisers c.s.] , in toenemende mate gebruik zouden maken van de bevoegdheden die hun in dit verband ten dienste stonden, teneinde [eisers c.s.] verdere incidenten te besparen. Het is aan [eisers c.s.] om te stellen in welke concrete zin de politie en de gemeente hierin nalatig zijn geweest.
Bij de beoordeling door de rechtbank van de vraag of sprake is geweest van onrechtmatig nalaten past terughoudendheid. Niet alleen [eisers c.s.] behoefde bescherming. Ook andere bewoners hadden te lijden van de overlast in [de wijk] . En uiteraard was ook op andere fronten de inzet van de politie en de gemeente vereist. Nu de beschikbare middelen beperkt zijn, moesten doelmatige keuzes worden gemaakt. Het was aan de burgemeester en de politie om deze keuzes te maken. Zij beschikten over de daarvoor noodzakelijke informatie. Aan de burgemeester en de politieambtenaren kwam dus een aanzienlijke vrijheid toe te bepalen op welke wijze zij tegenover [eisers c.s.] invulling gaven aan hun taak de openbare orde te handhaven en hulp te verlenen. (Vergelijk HR 21 januari 1983, ECLI:NL:HR:1983:AG4526, NJ 1983/252.) Tegen deze achtergrond is het volgende van belang.
Uit de feiten volgt dat de gemeente en de politie al in 2009 oog hadden voor de overlast in [de wijk] en dat zij hun inspanningen om deze te beteugelen hebben geïntensiveerd naarmate de incidenten (jegens [eisers c.s.] ) frequenter plaatsvonden en verergerden. Dit heeft geleid tot relatief vergaande maatregelen zoals het installeren van camera’s, het posten in huis, de ontruiming van de buren door Mitros, een uithuisplaatsing en het opleggen van een gebiedsverbod.
Dat de gemeente en de politie met deze maatregelen niet konden volstaan heeft [eisers c.s.] in zijn conclusie van repliek toegelicht met een algemene verwijzing naar een algemene lijst van bevoegdheden van een burgemeester op de website www.burgemeesters.nl, die volgens [eisers c.s.] hadden kunnen worden aangewend. Die verwijzing is onvoldoende concreet. Daaruit volgt niet welke bevoegdheid [eisers c.s.] op het oog heeft. Duidelijkheid op dat punt was geboden om de gemeente en de politie tot het voeren van verweer in staat te stellen en de rechtbank tot het uitvoeren van een beoordeling.
[eisers c.s.] heeft de gemeente en de politie de volgende concrete nalatigheden verweten: ten onrechte heeft de politie de camera’s in de woning van [eisers c.s.] niet live ‘uitgelezen’ en ten onrechte zijn geen camera’s in het openbare gebied opgehangen, zoals op grond van art. 151c Gemeentewet mogelijk is. In dit verband is het volgende van belang.
De gemeente en de politie hebben opgeworpen dat live meekijken met de betreffende camera’s niet mogelijk was. [eisers c.s.] heeft het verwijt in het licht daarvan niet meer toegelicht. Een nalatigheid in dit verband valt dan niet te constateren.
Art. 151c van de Gemeentewet, zoals deze bepaling destijds luidde, biedt een wettelijke grondslag voor het plaatsen van vaste camera’s ten behoeve van toezicht op een openbare plaats indien dat voor handhaving van de openbare orde noodzakelijk is. De burgemeester kan tot plaatsing besluiten na machtiging door de gemeenteraad bij verordening. De wetgever heeft de bevoegdheid tot het plaatsen van toezichtcamera’s, bezien vanuit de bescherming van de persoonlijke levenssfeer, een dermate ingrijpende bevoegdheid geacht, dat de toekenning van deze bevoegdheid met democratische waarborgen is omkleed. (Tweede Kamer, vergaderjaar 2003–2004, 29 440, nr. 3, p. 10.)
Of de burgemeester camera’s in het openbare gebied rond de woning van [eisers c.s.] kon laten ophangen was dus afhankelijk van de afweging in de gemeenteraad dat dit nodig was. Feit is dat er geen raadsverordening is gekomen. [eisers c.s.] moet het in beginsel met die afweging doen. Het was aan hem om aan te geven waarom de gemeenteraad in redelijkheid niet tot deze afweging kon komen. Een uiteenzetting van zijn eigen ervaringen is daarvoor niet toereikend, hoe ernstig deze ook waren. De vraag is of de incidenten van dien aard waren dat de gemeenteraad redelijkerwijs niet anders dan tot machtiging had kunnen komen. Hiervoor waren de incidenten tegen [eisers c.s.] weliswaar van belang, maar deze moesten worden afgewogen tegen het daadwerkelijke effect van de incidenten rond hun woning op de openbare orde, de privacy-schending die cameratoezicht veroorzaakt, en de aanzienlijke inzet van beperkte publieke middelen. Daarbij moet worden bedacht dat de overlast niet enkel op [eisers c.s.] was gericht en cameratoezicht op de openbare ruimte rondom hun woning die andere overlast niet kon voorkomen. [eisers c.s.] is niet op deze aspecten ingegaan en heeft aldus onvoldoende aanknopingspunten verschaft om aan te kunnen nemen dat de afweging van de gemeenteraad redelijkerwijs anders had moeten uitvallen. Bij deze stand van zaken is niet onrechtmatig te achten dat de gemeente en de politie niet tot plaatsing van toezichtcamera’s zijn overgegaan.
Bovendien is het zeer de vraag of, indien wel een raadsverordening tot stand zou zijn gekomen, dit zo snel had kunnen gebeuren, dat zo tijdig tot plaatsing van toezichtcamera’s zou zijn besloten door de burgemeester en zo tijdig tot feitelijke installatie van toezichtcamera’s zou zijn overgegaan, dat [eisers c.s.] vanwege de gestelde afschrikwekkende werking van die camera’s gevrijwaard zou zijn gebleven van de incidenten die tot zijn uiteindelijke vertrek hebben geleid. Ook hierover heeft [eisers c.s.] , na betwisting van causaal verband door de gemeente en de politie, geen toelichting verschaft. Causaal verband tussen het uitblijven van toezichtcamera’s en de gestelde schade kan dan niet worden vastgesteld. Voor zover het gevorderde op dit nalaten is gebaseerd is het dus niet toewijsbaar.
Wat de gemeente en de politie meer hadden moeten en kunnen doen dan zij hebben gedaan heeft [eisers c.s.] verder niet toegelicht. Het is gebleven bij de enkele stelling dat te weinig is gedaan. Dat is niet genoeg om tot onrechtmatig nalaten te concluderen, zeker niet gelet op de beleidsvrijheid die de gemeente en de politie toekwam en de daaruit voortvloeiende terughoudende toetsing door de rechtbank. Dat [eisers c.s.] zich genoodzaakt voelde om te verhuizen is alleszins begrijpelijk en wordt door alle partijen in hoge mate betreurd. De politie en de gemeente valt echter in redelijkheid niet te verwijten dat zij dat niet hebben (kunnen) voorkomen, ook niet in het licht van de verplichtingen die op hen rusten volgens de door [eisers c.s.] aangehaalde jurisprudentie van het EHRM. Hierbij wordt nog het volgende in aanmerking genomen.
Vanwege bedreigingen heeft burgemeester [naam burgemeester] in 2012 persoonlijke beveiliging genoten. [eisers c.s.] leidt hieruit af dat de burgemeester wel zichzelf van beveiliging heeft voorzien maar [eisers c.s.] niet en merkt op dat dit hem steekt. In art. 5.4 van de door [eisers c.s.] aangehaalde, destijds geldende Circulaire bewaking en beveiliging personen, objecten en diensten is echter vermeld dat, als een burgemeester (…) zelf onderwerp is van dreiging, de besluitvorming over de te treffen maatregelen plaatsvindt door de NCTb/CBB (de Nationaal Coördinator Terrorismebestrijding c.q. zijn Coördinator Bewaking en Beveiliging,
Het voorgaande kan anders zijn indien komt vast te staan dat, zoals [eisers c.s.] stelt en de politie en de gemeente betwisten, de burgemeester in een telefoongesprek aan [eisers c.s.] heeft gegarandeerd dat hem niets meer zou overkomen. In dit verband is het volgende van belang.
Voorop staat dat ook een burgemeester niet kan garanderen dat een burger veilig zal zijn. Zo ver strekt zijn invloed niet. Dit betekent niet dat in dit geval niet een dergelijke garantie is gegeven. Dat ligt echter niet voor de hand. Ook niet in het licht van de geschiedenis van overlast in [de wijk] . Voorstelbaar is weliswaar dat de gemeente en de politie vanwege deze geschiedenis erop gebrand waren te voorkomen dat de overlastplegers nog een huishouden tot verhuizing zouden dwingen. Daarmee is echter niet aannemelijk dat zij het onmogelijke hebben beloofd.
Voor zijn stelling heeft [eisers c.s.] getuigenbewijs aangedragen. De rechtbank constateert dat partijgetuige [eiser 2] heeft verklaard dat [naam burgemeester] de veiligheid van [eisers c.s.] heeft gegarandeerd en dat [naam burgemeester] dat heeft ontkend. Het komt er dan op aan of voldoende steunbewijs voor de stelling van [eisers c.s.] voorhanden is. In de verklaringen van de overige getuigen kan dergelijk bewijs niet worden gevonden. [persoon K] , [persoon I] noch [persoon J] hebben het telefoongesprek gehoord, of uit anderen hoofde iets over de inhoud ervan verklaard dat de stelling van [eisers c.s.] ondersteunt. Voor zijn vermoeden dat deze getuigen niet vrijelijk hebben verklaard heeft [eisers c.s.] onvoldoende concrete aanknopingspunten geboden. Daarvan wordt daarom niet uitgegaan.
Het interview bij Nieuwsuur biedt evenmin voldoende steunbewijs. Uit de transscriptie volgt dat de journalist aan de burgemeester herhaaldelijk een bevestiging van (het schenden van) een veiligheidsgarantie tracht te ontlokken en dat de burgemeester daarop gerichte vragen ontwijkt en zijn eigen boodschap voor het voetlicht brengt, namelijk dat al het redelijkerwijs mogelijke is gedaan om de overlast te stoppen en dat wordt betreurd dat dit niet is gelukt. Een erkenning dat [eisers c.s.] in het telefoongesprek veiligheid is gegarandeerd kan daarin niet worden gelezen. Ander bewijs is niet aangedragen. De rechtbank acht daarom niet bewezen dat de burgemeester in een telefoongesprek aan [eisers c.s.] heeft gegarandeerd dat hem niets meer zou overkomen. Voor zover het gevorderde daarop is gebaseerd kan het niet worden toegewezen.
Voor het overige heeft [eisers c.s.] niet concreet gesteld wat gedaagden ten onrechte hebben nagelaten. De slotsom is dat het gevorderde niet toewijsbaar is.
[eisers c.s.] zal als de in het ongelijk gestelde partij in de proceskosten worden veroordeeld, waaronder de kosten van het voorlopig getuigenverhoor. De kosten aan de zijde van gedaagden worden begroot op:
- griffierecht	€	618,00
- salaris advocaat
Totaal	€ 	3.876,00
De rechter, ten overstaan van wie de getuigenverhoren zijn gehouden, heeft dit vonnis niet kunnen wijzen om organisatorische redenen.
De rechtbank
wijst de vorderingen af,
veroordeelt [eisers c.s.] in de proceskosten, aan de zijde van gedaagden tot op heden begroot op € 3.876,00, te vermeerderen met de wettelijke rente over dit bedrag met ingang van de vijftiende dag na heden tot de dag van volledige betaling,
veroordeelt [eisers c.s.] in de na dit vonnis ontstane kosten, begroot op € 199,00 aan salaris advocaat, te vermeerderen, onder de voorwaarde dat [eisers c.s.] niet binnen 14 dagen na aanschrijving aan het vonnis heeft voldaan en er vervolgens betekening van de uitspraak heeft plaatsgevonden, met een bedrag van € 68,00 aan salaris advocaat en de explootkosten van betekening van de uitspraak,
verklaart dit vonnis wat betreft de kostenveroordeling uitvoerbaar bij voorraad.
Dit vonnis is gewezen door mr. K. van Vlimmeren-van Ommen en in het openbaar uitgesproken op 24 oktober 2018.
"
ECLI_NL_RBLIM_2016_5051.xml|False|"Kort geding. Huurachterstand. Ontruiming bedrijfspand. Gederfde toekomstige huurinkomsten. Contractuele boete. Spoedeisend?
Burgerlijk recht
Zittingsplaats Maastricht
Zaaknummer: 5092946 CV EXPL 16-4917

in de zaak van:

wonend te [woonplaats] ,
eisende partij,
gemachtigde mr. M. van Sintmaartensdijk
tegen:

wonend te [woonplaats] ,
gedaagde partij
procederend in persoon.
Partijen zullen hierna [eiser] en [gedaagde] genoemd worden.
Het verloop van de procedure blijkt uit:
de dagvaarding
de mondelinge behandeling op 9 juni 2016, waarbij door [eiser] een pleitnota (met een wijziging van eis) is overgelegd.
Ten slotte is vonnis bepaald.
Partijen hebben op 27 juni 2015 een huurovereenkomst gesloten op grond waarvan [gedaagde] met ingang van 1 juli 2015 de bedrijfsruimte met horeca-/cafébestemming aan de [adres] te Gulpen-Wittem huurt van [eiser] . De overeengekomen “bij achterafbetaling” verschuldigde huurprijs bedraagt € 1.000,00 per maand. De huurovereenkomst is aangegaan voor de duur van vijf jaar. De Algemene bepalingen huurovereenkomst woonruimte winkelruimte en andere bedrijfsruimte in de zin van art. 7:290 BW (hierna: de algemene bepalingen) maken deel uit van de huurovereenkomst.
[gedaagde] heeft tot en met december 2015 de verschuldigde huur betaald. Sindsdien heeft [gedaagde] tot op heden ondanks schriftelijke aanmaningen van 16 februari, 4 maart en 14 april 2016 slechts € 2,00 huur betaald.
[eiser] vordert bij wijze van onmiddellijke voorziening bij voorraad:
[gedaagde] te veroordelen het gehuurde binnen twee dagen na betekening van het vonnis te ontruimen en met afgifte van de sleutels ter vrije beschikking van [eiser] te stellen;
[gedaagde] te veroordelen tot betaling van:
a. € 5.998,00 achterstallige huurtermijnen,
b. € 6.000,00 wegens gederfde huurinkomsten,
c. € 1.800,00 boete wegens het niet betalen van de huurtermijnen,
d. € 8.099,70 vergoeding van buitengerechtelijke kosten,
e. € 28.250,00 boete op grond van art. 31 van de algemene bepalingen,
f. de wettelijke rente over de hoofdsom vanaf de datum van verzuim tot de dag van voldoening,
g. de proceskosten, de nakosten en de kosten van de gerechtelijke ontruiming.
Het verweer van [gedaagde] komt er in de kern op neer dat hij niet (meer) in staat is  zijn uit de huurovereenkomst voortvloeiende financiële verplichtingen jegens [eiser] na te komen.
Op de standpunten van partijen zal hierna, voor zover relevant, nader ingegaan worden.
De kantonrechter stelt vast dat [gedaagde] in verzuim is met betaling van de huur over de maanden januari tot en met mei 2016. Gelet op de betaling van € 2,00 bedraagt de huurachterstand derhalve thans € 4.998,00. [gedaagde] heeft geen inhoudelijk verweer tegen de verschuldigdheid van dit bedrag gevoerd. Het spoedeisend belang van [eiser] bij betaling van (een voorschot ter hoogte van) dit bedrag staat genoegzaam vast. Van het onder 2a. gevorderde bedrag zal derhalve € 4.998,00 toegewezen worden. Het meerdere wordt afgewezen aangezien de huur over de maand juni 2016 nog niet is verschuldigd. Partijen zijn immers overeengekomen dat de huur voldaan moet zijn “voor of op de laatste dag van de periode” waarop de betaling betrekking heeft.
De huurachterstand is zodanig dat een vordering tot ontbinding van de huurovereenkomst in een bodemprocedure naar alle waarschijnlijkheid zal worden toegewezen, temeer daar [gedaagde] geen inhoudelijk verweer heeft ten aanzien van de verschuldigdheid van de huurachterstand. Dat [eiser] spoedeisend belang heeft bij de in dit verband gevorderde voorziening tot ontruiming, is voldoende aannemelijk en wordt evenmin door [gedaagde] betwist. De vordering onder 1. zal derhalve worden toegewezen, met dien verstande dat de ontruimingstermijn conform art. 555 Rv op drie dagen gesteld zal worden.
De vordering onder 2b. is gestoeld op de stelling dat [gedaagde] is gehouden tot betaling van de huur over de volledige huurperiode van 5 jaar. [eiser] heeft zijn vordering op dit punt naar eigen zeggen uit coulance gematigd tot een bedrag gelijk aan de huur van zes maanden omdat hij verwacht binnen die periode niet een nieuwe huurder voor de bedrijfsruimte te vinden. De kantonrechter stelt vast dat [eiser] in ieder geval de huur derft ten aanzien van de maand juni, aangezien [gedaagde] het gehuurde thans nog niet (volledig) heeft ontruimd. In zoverre is dit onderdeel van de vordering van [eiser] toewijsbaar, zodat [gedaagde] zal worden veroordeeld tot betaling aan [eiser] van € 1.000,00. Voor het overige zal de vordering worden afgewezen omdat onvoldoende zekerheid bestaat dat in de navolgende maanden geen huurder zal worden gevonden. Voorts ontbreekt voor deze toekomstige onzekere schadepost het spoedeisend belang aan de zijde van [eiser] .
Ook de door [eiser] gevorderde boetes (onderdelen 2c. en 2e.) zullen worden afgewezen omdat het spoedeisend belang van [eiser] dienaangaande ontbreekt.
De wettelijke rente over de hoofdsom van € 5.998,00 zal worden toegewezen vanaf de respectieve verzuimdata (telkens de laatste dag van de maand waarop de (uitgebleven) huurbetaling betrekking heeft) tot de dag van voldoening.
De gevorderde vergoeding van buitengerechtelijke kosten baseert [eiser] op artikel 30 van de algemene bepalingen. Daarin is, voor zover hier van belang, bepaald dat deze kosten 15% van de hoofdsom bedragen. De vergoeding van € 8.099,70 heeft [eiser] berekend over een hoofdsom € 53.998,00, daarbij stellende dat [gedaagde] dit bedrag aan huur verschuldigd is over de volledige huurperiode. Anders dan [eiser] betoogt, bedraagt de hoofdsom thans evenwel niet meer dan de achterstallige huur van € 4.998,00 alsmede de gederfde huur over de maand juni 2016, derhalve € 5.998,00 in totaal. Hieruit volgt dat een vergoeding van
€ 899,70 (15% van € 5.998,00) zal worden toegewezen.
Als de grotendeels in het ongelijk gestelde partij zal [gedaagde] worden veroordeeld tot betaling van de kosten van dit geding, aan de zijde van [eiser] tot op heden begroot op:
dagvaarding			€   96,01
griffierecht			€ 223,00
salaris gemachtigde
Totaal:					€ 919,01.
De vordering om [gedaagde] te veroordelen tot betaling van de kosten van de gerechtelijke ontruiming zal worden afgewezen omdat thans onvoldoende zekerheid bestaat dat de ontruiming op die wijze zal plaatsvinden, temeer daar [gedaagde] ter zitting heeft verklaard het gehuurde binnen één dag te zullen ontruimen.
De gevorderde nakosten zullen op de hierna in het dictum weergegeven wijze worden toegewezen.
De kantonrechter
veroordeelt [gedaagde] om binnen drie dagen na betekening van dit vonnis het gehuurde aan het adres [adres] te Gulpen-Wittem te ontruimen en onder afgifte van de sleutels ter vrije beschikking van [eiser] te stellen,
veroordeelt [gedaagde] tot betaling aan [eiser] van € 5.998,00, te vermeerderen met de wettelijke rente vanaf de respectieve verzuimdata tot de dag van voldoening,
veroordeelt [gedaagde] tot betaling aan [eiser] van € 899,70,
veroordeelt [gedaagde] tot betaling aan [eiser] van de kosten van dit geding, aan de zijde van [eiser] tot op heden begroot op € 919,01,
veroordeelt [gedaagde] , onder de voorwaarde dat hij niet binnen twee weken na aanschrijving door [eiser] volledig aan dit vonnis voldoet, in de na dit vonnis ontstane kosten, begroot op € 100,00 aan salaris gemachtigde en (indien betekening van dit vonnis heeft plaatsgevonden) te vermeerderen met de explootkosten van de betekening,
verklaart dit vonnis tot zover uitvoerbaar bij voorraad,
wijst het meer of anders gevorderde af.
Dit vonnis is gewezen door mr. E.P. van Unen en is in het openbaar uitgesproken.
"
ECLI_NL_RBMNE_2018_3406.xml|False|"Tijdelijke huurovereenkomst zorgcontract begeleid wonen

Civiel recht
kantonrechter
locatie Almere

in de zaak met zaaknummer /rolnummer 6945937 MV EXPL 18-86
de stichting

gevestigd te Zeist,
eiseres in conventie,
verweerster in reconventie,
hierna te noemen: Kwintes,
gemachtigde mr. H.C.J. Oomen,
tegen
wonende te [woonplaats],
hierna te noemen: [gedaagde],
2.	de stichting


gevestigd te Leeuwarden,
hierna ook te noemen: de bewindvoerder,
gedaagden in conventie,
eisers in reconventie,
gemachtigde mr. M.J. Schimmel.
De voorzieningenrechter heeft kennisgenomen van:
- het exploot van 6 juni 2018 houdende een vordering tot het treffen van een voorziening bij voorraad en een nagekomen productie
- de conclusie van antwoord, tevens houdende eis in reconventie en een nagekomen productie
- de ter zitting overgelegde pleitnota’s.
De mondelinge behandeling heeft plaatsgevonden op 14 juni 2018. Verschenen zijn:
- Kwintes, vertegenwoordigd door mevrouw [A] en de heer [B], bijgestaan door mr. Oomen
- [gedaagde], bijgestaan door mr. Schimmel
- De heer [C], voor de Stichting Kredietbank Nederland, bijgestaan door mr. Schimmel.
De mondelinge behandeling is aangehouden om partijen de gelegenheid te geven een minnelijke regeling te beproeven. Met brieven van respectievelijk 3 en 5 juli 2018 hebben zij laten weten dat zij hierin niet zijn geslaagd, en hebben zij de voorzieningenrechter gevraagd vonnis te wijzen.
Kwintes (althans haar rechtsvoorganger, als verhuurder) en [gedaagde] (als huurder) hebben een “Tijdelijke huurovereenkomst huren onder voorwaarden” gesloten op 10 mei 2016 voor de woning aan de [adres] te [woonplaats] (hierna ook te noemen: de woning). De woning is eigendom van Stichting Woningcorporaties Het Gooi en Omstreken (hierna te noemen: Het Gooi en Omstreken).
De huurovereenkomst is aangegaan per 1 mei 2016 voor de duur van 24 maanden.
In de huurovereenkomst zijn onder meer de volgende bepalingen opgenomen:



(…)

(…)




Verder hebben Kwintes (althans haar rechtsvoorganger), Het Gooi en Omstreken en [gedaagde] een “Tijdelijke huurovereenkomst, Huren onder voorwaarden, ‘omklapcontract’” gesloten, waarin onder meer is bepaald:
“





(…)

(…)

(…)



(…)



 (…)
Ten slotte heeft (in ieder geval) [gedaagde] een “Zorgcontract Huren onder voorwaarden” ondertekend waarin onder meer is bepaald:



Bij brief van 26 april 2018 heeft Kwintes [gedaagde] onder meer het volgende geschreven:




[gedaagde] heeft de woning niet verlaten.

Kwintes vordert - verkort en zakelijk weergegeven -:
Primair:
I. [gedaagde] te veroordelen om het gehuurde aan de [adres] te [woonplaats] binnen vijf dagen na dit vonnis, te ontruimen, op straffe van een dwangsom en met machtiging van Kwintes om, indien [gedaagde] niet aan de veroordeling voldoet, ontruiming met behulp van de sterke arm te bewerkstelligen;
Subsidiair:
II.  Vooruitlopend op een ontbinding van de huurovereenkomst in een bodemprocedure, [gedaagde] te veroordelen om het gehuurde aan de [adres] te [woonplaats] binnen vijf dagen na dit vonnis te ontruimen, op straffe van een dwangsom en met machtiging van Kwintes om, indien [gedaagde] niet aan de veroordeling voldoet, ontruiming met behulp van de sterke arm te bewerkstelligen;
Primair en subsidiair:
III. [gedaagde] te veroordelen in de kosten van de procedure, te vermeerderen met wettelijke rente.
[gedaagde] voert verweer.
Op de stellingen van partijen wordt hierna, voor zover van belang, nader ingegaan.

[gedaagde] vordert - verkort en zakelijk weergegeven - Kwintes te veroordelen om Het Gooi en Omstreken mede te delen dat de overeenkomst tussen Kwintes en [gedaagde] succesvol is beëindigd en Kwintes te veroordelen in de kosten van deze procedure.
Kwintes voert verweer.
Op de stellingen van partijen wordt hierna, voor zover van belang, nader ingegaan.

Kwintes heeft het volgende aan de vordering ten grondslag gelegd. De met [gedaagde] gesloten huurovereenkomst en het zorgcontract zijn onlosmakelijk met elkaar verbonden. Het zorgelement overheerst en beëindiging van het zorgcontract betekent dat de huurovereenkomst van rechtswege eindigt. [gedaagde] komt dan geen beroep toe op huurbescherming. In het zorgcontract is een aantal voorwaarden genoemd waaraan [gedaagde] zich moet houden, waaronder het niet veroorzaken van overlast. Medio maart 2018 is het de persoonlijk begeleider niet gelukt om contact te krijgen met [gedaagde]  voor een eindevaluatie. Kwintes heeft moeten besluiten tot beëindiging van het zorgcontract omdat Kwintes heeft vastgesteld dat [gedaagde] de gemaakte begeleidingsafspraken niet is nagekomen, vooral omdat [gedaagde] de laatste maanden regelmatig overlast heeft veroorzaakt. [gedaagde] heeft hiervan geen melding gedaan bij Kwintes. Ook heeft [gedaagde], in strijd met de huurovereenkomst, zijn vriendin bij hem laten inwonen. Kwintes heeft [gedaagde] daarom bij brief van 26 april 2018 laten weten dat het zorgcontract en de huurovereenkomst werden beëindigd. De persoonlijk begeleider had dit op 20 april 2018 met [gedaagde] willen bespreken maar kreeg geen contact met hem. Op 7 mei 2018 heeft Kwintes met [gedaagde] een afspraak gemaakt voor de vooroplevering van de woning, maar hij was op dat moment niet aanwezig. [gedaagde] heeft via zijn advocaat laten weten dat hij de woning niet zal verlaten. De huurovereenkomst is geëindigd met het beëindigen van het zorgcontract op 1 mei 2018. Kwintes heeft derhalve recht op en een spoedeisend belang bij de gevorderde ontruiming van de woning.
[gedaagde] en de bewindvoerder hebben - verkort en zakelijk weergegeven - het navolgende verweer gevoerd. Primair stellen [gedaagde] en de bewindvoerder dat geen sprake is van een tekortkoming (overlast). Subsidiair is volgens [gedaagde] en de bewindvoerder sprake van een huurovereenkomst en indien komt vast te staan dat sprake is van overlast, dan is deze van dien aard dat het niet aannemelijk is dat een bodemrechter, later oordelend, tot ontbinding van huurovereenkomst zal overgaan. Meer subsidiair is het zorgcontract niet rechtsgeldig beëindigd. Kwintes dient niet-ontvankelijk te worden verklaard in haar vordering ten aanzien van [gedaagde] en het onderdeel van de vordering “met behulp van de sterke arm” dient te worden afgewezen, aldus [gedaagde] en de bewindvoerder.

Van een spoedeisend belang van Kwintes bij haar vordering is voldoende gebleken.

Vaststaat dat [gedaagde] onder bewind is gesteld. Kwintes heeft de bewindvoerder daarom op goede gronden in de procedure betrokken. [gedaagde] heeft evenwel gevorderd dat Kwintes ten aanzien van hem niet-ontvankelijk moet worden verklaard. [gedaagde] heeft echter tevens aangevoerd dat hij de woning reeds sinds 2013 (van Het Gooi en Omstreken) huurt en - zo begrijpt de kantonrechter - betoogd dat de in het geding zijnde huurovereenkomst zou kunnen worden aangemerkt als een voortzetting van de oorspronkelijke overeenkomst. Deze is weliswaar door middel van een vonnis uit 2014 ontbonden, maar er is toen niet overgegaan tot ontruiming. Verder is [gedaagde] de huidige huurovereenkomst zelf aangegaan, op het moment dat hij reeds onder bewind was gesteld. Er kan derhalve voorshands niet worden uitgesloten dat de onderhavige vordering (ook) terecht jegens [gedaagde] is ingesteld en daarom zal zijn verweer op dit punt worden verworpen.

In deze kort geding procedure moet aan de hand van de door partijen gepresenteerde feiten, zonder nader onderzoek, beoordeeld worden of de vordering van Kwintes in een bodemprocedure een zodanige kans van slagen heeft, dat vooruitlopen daarop door toewijzing reeds nu gerechtvaardigd is.
Artikel 6:215 Burgerlijk Wetboek (BW) bepaalt dat indien een overeenkomst voldoet aan de omschrijving van twee of meer door de wet geregelde bijzondere soorten van overeenkomsten, de voor elk van die soorten gegeven bepalingen naast elkaar op de overeenkomst van toepassing zijn, behoudens voor zover deze bepalingen niet wel verenigbaar zijn of de strekking daarvan in verband met de aard van de overeenkomst zich tegen toepassing verzet. Volgens Kwintes overheerst het zorgelement in de tussen partijen gesloten combinatie van overeenkomsten en komt [gedaagde] geen huurbescherming toe, terwijl [gedaagde] van mening is dat juist de elementen van de huurovereenkomst(en) overheersen. Binnen de beperkte kaders van het kort geding kan hierover voorshands geen uitsluitsel worden gegeven. Derhalve kan niet reeds nu worden aangenomen dat [gedaagde] geen beroep op de huurbeschermingsbepalingen toekomt, of dat de huurovereenkomst reeds geëindigd is, en dat [gedaagde] daarom thans zonder recht of titel in de woning verblijft.
De voorzieningenrechter is echter van oordeel dat ook indien zou moeten worden aangenomen dat het zorgelement overheerst en [gedaagde] in beginsel geen beroep kan doen op de huurbeschermingsbepalingen, de gevorderde ontruiming vooruitlopend op een eventuele bodemprocedure in dit stadium niet reeds toewijsbaar is. Daarvoor is het volgende van belang. Blijkens de “Tijdelijke huurovereenkomst huren onder voorwaarden” en de “Tijdelijke huurovereenkomst, Huren onder voorwaarden, ‘omklapcontract’”, is de essentie van die overeenkomsten begeleiding naar zelfstandig wonen. De woning voorziet niet primair in de behoefte aan woonruimte voor [gedaagde], maar voorziet in een kader voor het ontvangen van begeleiding c.q. behandeling van [gedaagde] door Kwintes. Hierbij diende [gedaagde] zich wel als een goed huurder te gedragen en geen overlast en hinder te veroorzaken. Op grond van het “Zorgcontract Huren onder voorwaarden” is medio 2017 afgesproken dat minimaal 1 keer per maand een fysiek begeleidingscontact tussen Kwintes en [gedaagde] zal plaatsvinden en dat dit indien nodig of gewenst kon worden uitgebreid. Het zorgcontract zou per direct worden opgezegd als [gedaagde] in gebreke zou blijven na een eerste schriftelijke waarschuwing en/of bij ernstige overlast, aldus het zorgcontract.

De kern van het betoog van [gedaagde] is dat hij de door Kwintes gestelde overlast betwist, hoewel hij ter zitting wel heeft verklaard dat hij bij tijd en wijlen luidruchtig kan zijn. Er is ook nimmer contact met hem opgenomen hierover, noch is er geprobeerd om te bemiddelen tussen hem en de buren, waarvan de klachten afkomstig zijn. In elk geval is [gedaagde] van mening dat de aard en de omvang van de gestelde overlast niet dusdanig is dat dit een ontbinding van de huurovereenkomst in een bodemprocedure zou rechtvaardigen. Er is geen sprake van ernstige en structurele overlast en Kwintes heeft er geen blijk van gegeven dat er minder vergaande maatregelen onderzocht zijn. Naar het oordeel van de kantonrechter is voorshands voldoende aannemelijk dat er sprake is van een zekere mate van overlast veroorzaakt door [gedaagde]. De meldingen van ruzie in de woning van [gedaagde] en van lawaai zijn frequent en consequent en de kantonrechter heeft geen aanleiding om aan de juistheid van de meldingen te twijfelen.
Blijkens de door Kwintes overgelegde producties dateren de overlastmeldingen met name van begin april 2018 en zijn deze gedaan bij Het Gooi en Omstreken. Ter zitting heeft de persoonlijk begeleider van [gedaagde] gezegd dat zij op 9 april 2018 voor het laatst bij [gedaagde] is geweest en toen niet op de hoogte was van de overlastmeldingen. Daarvan hoorde zij op 19 april 2018. Op die dag vond overleg plaats met onder meer de gemeente en Het Gooi en Omstreken en werd geconcludeerd dat “de woning van [gedaagde] niet kon worden omgeklapt”. Voorafgaand aan die beslissing heeft Kwintes [gedaagde] niet mondeling of schriftelijk op de hoogte gesteld van de overlastmeldingen en is Kwintes hierover ook niet met [gedaagde] in overleg getreden. Ook de bewindvoerder en de advocaat van [gedaagde] zijn vooraf niet in kennis gesteld. Hoewel door [gedaagde] eventueel veroorzaakte overlast geenszins hoeft te worden getolereerd, had Kwintes [gedaagde] van de overlastmeldingen op de hoogte moeten stellen en moeten zoeken naar een oplossing voor de gerezen situatie, voordat er naar het uiterste middel van beëindiging/opzegging van het zorgcontract en dientengevolge mogelijk ook van de huurovereenkomst werd gegrepen. Kwintes heeft zich verbonden om [gedaagde] te “begeleiding c.q. te behandelen”. Hieruit volgt dat op Kwintes een zorgtaak rust waaraan zij uitvoering dient te geven. Door zonder hoor en wederhoor, [gedaagde] bij brief van 26 april 2018 te berichten dat hij de woning op 1 mei 2018 (dus binnen 5 dagen) dient te ontruimen heeft Kwintes niet op een correcte manier van haar zorgtaken gekweten.
Dat de overeenkomsten met [gedaagde] in beginsel waren aangegaan tot 1 mei 2018 en Kwintes pas kort voor die datum kennis kreeg van de overlastmeldingen, maakt het hiervoor overwogene niet anders. Blijkens de “Tijdelijke huurovereenkomst huren onder voorwaarden” en de “Tijdelijke huurovereenkomst, Huren onder voorwaarden, ‘omklapcontract’” bestond namelijk de mogelijkheid van een verlenging van 24 maanden of zolang Kwintes dan wel Het Gooi en Omstreken dit noodzakelijk oordeelde. Kwintes kon desgevraagd ter zitting niet aangeven waarom van deze mogelijkheid geen gebruik was gemaakt.
De voorzieningenrechter laat daarnaast tevens meewegen dat de meldingen van overlast, die Kwintes heeft overgelegd, van de laatste maanden zijn. Niet gebleken is dat [gedaagde] al jaren lang regelmatig zorgt voor ernstige overlast voor zijn buren. Beëindiging van het zorgcontract en daarmee eventueel van de huurovereenkomst zou in de gegeven omstandigheden naar maatstaven van redelijkheid en billijkheid onaanvaardbaar zijn.
Samengevat acht de kantonrechter het voorshands niet in de vereiste mate aannemelijk dat de vordering van Kwintes jegens [gedaagde] in een eventuele bodemprocedure een zodanige kans van slagen heeft, dat vooruitlopen daarop door toewijzing van de vordering reeds nu gerechtvaardigd is. Dit betekent dat de gevraagde voorzieningen zullen worden afgewezen.
Kwintes zal als de in overwegende mate in het ongelijk gestelde partij worden veroordeeld in de proceskosten.

Ter onderbouwing van zijn vordering in reconventie heeft [gedaagde] aangevoerd dat hij - in tegenstelling tot wat Kwintes heeft gesteld- zich aan de met hem gemaakte afspraken heeft gehouden. [gedaagde] ging maandelijks in gesprek met zijn persoonlijk begeleider en het was eenvoudig om met hem (via WhatsApp) in contact te komen. Hij reageerde ook altijd. [gedaagde] is van mening dat de doelstelling van de zorg is bereikt. Hij heeft een vaste baan en de zorg is tot het minimum beperkt. Aldus dient Kwintes te worden veroordeeld om aan Het Gooi en Omstreken mee te delen dat de overeenkomst tussen Kwintes en [gedaagde] succesvol is beëindigd, met veroordeling van Kwintes in de kosten van het geding in reconventie.
De vordering in reconventie zal worden afgewezen. Gelet op hetgeen in conventie is overwogen, is niet aannemelijk geworden dat de doelstelling van de zorg is bereikt, zoals gesteld door [gedaagde].
[gedaagde] zal als de in het ongelijk gestelde partij worden veroordeeld in de proceskosten.
De kantonrechter in kort geding:

wijst het gevorderde af;
veroordeelt Kwintes in de proceskosten gevallen aan de zijde van [gedaagde] tot heden begroot op € 600,00 aan salaris gemachtigde;

wijst het gevorderde af;
veroordeelt [gedaagde] in de proceskosten gevallen aan de zijde van Kwintes tot heden begroot op € 300,00 aan salaris gemachtigde.
Dit vonnis gewezen door mr. B.C. van Haren en uitgesproken in de openbare terechtzitting van 18 juli 2018.
"
ECLI_NL_RBLIM_2016_8994.xml|False|"Gemengde overeenkomst van koop en aanneming van werk, waarbij het laatste element overheerst.
Daarom zijn niet de regels van koop (titel 1 van boek 7 BW) van toepassing, maar de bepalingen van boek 7 titel 12 BW (aanneming van werk).
In dit licht slaagt het verjaringsverweer van gedaagde.
Burgerlijk recht
Zittingsplaats Maastricht
Zaaknummer: 4841407 CV EXPL 16-2005

in de zaak van:
2.
beiden wonend [adres 1] ,
[woonplaats] ,
eisende partij,
gemachtigde mr. H.J. Brinkman, SRK Rechtsbijstand,
tegen:
de besloten vennootschap met beperkte aansprakelijkheid
gevestigd en kantoorhoudend [adres 2] ,
[vestigingsplaats] ,
gedaagde partij,
gemachtigde mr. R.R.F.J. Palmen, advocaat.
Partijen zullen hierna [eisers] c.s. en [gedaagde] genoemd worden.
Het verloop van de procedure blijkt uit:
het exploot van dagvaarding van 11 februari 2016
de conclusie van antwoord
de conclusie van repliek
conclusie van dupliek.
Ten slotte is vonnis bepaald.
[eisers] c.s. hebben in 1998 Timmerbedrijf [gedaagde] v.o.f. te Brunssum (hierna de V.O.F.) benaderd voor het leveren en plaatsen van hardhouten kozijnen en deuren met (dubbele) beglazing in hun woning aan de [adres 1] te [woonplaats] . De V.O.F. heeft op 9 november 1998 een offerte uitgebracht, waarmee [eisers] c.s. akkoord zijn gegaan. Hoewel zulks niet uit de offerte blijkt, zijn partijen overeengekomen dat een aantal kozijnen zal worden opgedeeld in zes separate ruitjes. In totaal gaat het om ruim 100 ruiten en ruitjes.
In 1999 is de V.O.F. in opdracht van [eisers] c.s. overgegaan tot plaatsing van de kozijnen en deuren. De ruiten en ruitjes zijn geplaatst door de firma [naam 2] .
De aanneemsom bedroeg in totaal ƒ 33.000,00 inclusief btw (€ 14.974,74). [eisers] c.s. hebben aan de V.O.F. een aanbetaling verricht en na uitvoering van alle werkzaamheden een factuur ontvangen voor het restant bedrag, dat zij eveneens hebben voldaan.
[eisers] c.s. hebben kort na de oplevering bij de V.O.F. geklaagd over ‘condensvorming in de spouw van enkele ruiten’. Vervolgens zijn zes ruitjes vervangen door de firma [naam 3] . Later zijn nog eens zes ruitjes vervangen.
Op 28 mei 2004 is [gedaagde] opgericht en per 3 juni 2004 ingeschreven in het handelsregister met als enig aandeelhouder [naam 1] Beheer Brunssum B.V.
Naar aanleiding van het schrijven van SRK - die als gemachtigde van [eisers] c.s. optreedt - aan [gedaagde] op 7 februari 2008 antwoordt [gedaagde] in haar brief van 18 februari 2008 onder meer met het volgende:
“





Om de oorzaak van de condensvorming te achterhalen schakelt SRK expertisebureau Toplis Hettema - dat later verder gaat onder de naam Dekra - in.
Expert J. de Waal van Toplis Hettema brengt op 13 mei 2008 een bezoek aan de woning van [eisers] c.s. Zowel [gedaagde] als glasleverancier [naam 3] waren eveneens aanwezig.
Toplis Hettema concludeert in haar brief van 20 mei 2008 aan SRK (samengevat): Er is condensvorming tussen de beide ruitdelen. Het probleem doet zich op dat moment voor bij 28 ruitjes. Het vochtpercentage van het kozijn is 13,1%, overeenkomst de norm op dat punt. Er zijn condensafvoeren in de kozijnen en er zijn geen sporen aangetroffen die duiden op de inwerking van vocht van binnen of van buiten. De oorzaak van het probleem moet gezocht worden in de kwaliteit van de geleverde ruiten.
Vervolgens is door Toplis Hettema de glasfabrikant Glaverbel benaderd, maar deze heeft kennelijk zelf al eerder onderzoek ingesteld en wijst - zo blijkt uit de brief van Glashandel [naam 3] van 8 juli 2008 - als oorzaak van het probleem op onvoldoende beluchting van de ruitjes. (Het bericht van Glaverbel zelf is niet aangetroffen in het dossier, opmerking kantonrechter).
[gedaagde] heeft in augustus 2008 in totaal 28 ruitjes (laten) vervangen.
Toplis Hettema brengt op 6 oktober 2008 rapport uit aan SRK en herhaalt dat de oorzaak van de problematiek gelegen is in een gebrek aan het glas en concludeert voorts: “


Toplis Hettema schat vervolgens de door [eisers] c.s. geleden schade op € 6.750,00. Dit bedrag is als volgt opgebouwd:
- ruiten, materiaalkosten, inclusief 19% btw		€   3.500,00
- montagekosten, inclusief 19% btw			€   1.500,00
- schilderwerk en herstelkosten, inclusief 6% btw	€   1.750,00
Bij schrijven van 7 november 2008 sommeert SRK [gedaagde] om op zo kort mogelijke termijn alle ruiten te vervangen en zorg te dragen voor het schilderwerk en de herstelkosten. In deze brief is tevens vermeld dat - voor het geval [gedaagde] aan de sommatie geen gehoor geeft - de overeenkomst tot nakoming zal worden omgezet in een overeenkomst tot vervangende schadevergoeding.
Via zijn gemachtigde mr. Palmen laat [gedaagde] per brief van 20 november 2008 weten, niet aan de sommatie van SRK te zullen voldoen maar wel bereid te zijn om ‘
SRK bericht vervolgens op 27 februari 2009 aan mr. Palmen dat [eisers] c.s. daarmee op dat moment niet akkoord gaan, omdat in een aantal van de in 2008 vervangen ruitjes opnieuw condensvorming is opgetreden.
Toplis Hettema heeft bij haar bezoek aan de woning van [eisers] c.s. op 23 februari 2009 deze nieuwe problemen niet geconstateerd, zo schrijft zij op 26 maart 2009 aan SRK.
Op 6 januari 2010 bezoekt Dekra (voorheen Toplis Hettema) andermaal de woning, nu in aanwezigheid van [naam 4] van het gelijknamige schildersbedrijf. Omdat meer onderzoek vereist is, vindt op 24 februari 2010 een aanvullende inspectie plaats waarbij ook [gedaagde] aanwezig is. Dekra constateert dan dat er sprake is van condensvorming in de spouw van diverse ruiten en dat de problemen zich niet alleen voordoen in de ‘oude’ ruiten, maar ook in de ruiten die [gedaagde] in een later stadium heeft laten vervangen.
Tijdens dit onderzoek wordt een van de ruiten gedemonteerd.
Dekra brengt op 30 juni 2010 aan SRK rapport uit. Daarin zijn de volgende conclusies opgenomen (samengevat):
i) de randafwerking van de gedemonteerde ruit is beschadigd. Hierdoor kon er condensvocht in de spouw van de ruit binnendringen;
ii) een aantal van de geïnspecteerde ruiten zijn niet op een vereiste afstand van 3 mm van het kozijn gemonteerd, waardoor de afstand tussen het houten kozijn en de ruiten te klein is;
iii) er zijn wel ventilatie openingen aanwezig, maar deze zijn van buiten naar binnen geboord, waardoor er nog hout resten voor de ventilatieopeningen aanwezig zijn, waardoor de afvoer van condenswater mogelijk is verstoord. Bij een meting van het vochtpercentage in de houten kozijnen worden echter geen afwijkende waarnemingen gedaan.
Volgens Dekra wijzen alle feiten erop dat de problematiek in ieder geval gelegen is in een gebrek van het glas c.q. de randafwerking van de ruiten. Dekra herhaalt: “
Om tot een oplossing van hun geschil te komen, maken [gedaagde] en [eisers] c.s. op 24 februari 2010 afspraken, die door Dekra in haar brief van 12 maart 2010 (bijlage 2 bij voornoemd rapport) als volgt zijn vastgelegd:





In haar brief van 7 april 2010 antwoordt [gedaagde] :





Bij brief van 20 augustus 2010 van de gemachtigde van [eisers] c.s. wordt [gedaagde] gesommeerd om de op 24 februari 2010 gemaakte afspraken na te komen. In deze brief is wederom vermeld dat - indien aan de sommatie niet wordt voldaan - de overeenkomst tot nakoming zal worden omgezet “in een overeenkomst tot vervangende schadevergoeding”.
Op 18 oktober 2010 stuurt mr. Moonen namens [eisers] c.s. een brief aan mr. Palmen waarin hij aanzegt een procedure te starten tenzij binnen 14 dagen een bedrag van € 6.750,00 wegens schadevergoeding op zijn derdengeldenrekening wordt overgemaakt.
Op 12 januari 2012 stuurt mr. Moonen aangetekend een herinnering met kopie van de brief van 18 oktober 2010 aan mr. Palmen met het verzoek hierop uiterlijk 31 januari 2012 te reageren.
Op 23 januari 2012 reageert mr. Palmen op voormelde brief met de mededeling dat zij de brief van 18 oktober 2010 niet heeft ontvangen maar dat de toezeggingen uit de brief van 7 april 2010 door [gedaagde] gestand worden gedaan mits geen gerechtelijke procedure wordt gestart.
Op 2 juli 2015 stuurt de gemachtigde van [eisers] c.s. de conceptdagvaarding met betrekking tot de onderhavige vordering aan [gedaagde] .
[eisers] c.s. vorderen veroordeling van [gedaagde] - bij vonnis uitvoerbaar bij voorraad - tot betaling van:
- primair: € 6.750,00 te vermeerderen met de inflatiekosten vanaf 20 augustus 2010
- subsidiair: € 7.832,33
- meer subsidiair: € 6.646,15 inclusief btw
- meest subsidiair: € 5.000,00 te vermeerderen met de inflatiekosten vanaf 20 augustus 2010
- alsmede een bedrag van € 3.423,18 aan expertisekosten
- en de kosten van deze procedure.
[eisers] c.s. leggen aan hun vordering - voor zover van belang - het volgende ten grondslag.
[gedaagde] heeft - na een daartoe strekkend verzoek - op 9 november 1998 aan [eisers] c.s. een offerte uitgebracht voor het leveren en plaatsen van kozijnen en deuren inclusief beglazing voor een bedrag van fl. 33.000,00 (€ 14.974,75) inclusief btw.
[eisers] c.s. zijn akkoord gegaan met deze offerte, waarna [gedaagde] de kozijnen en deuren geleverd en geplaatst heeft. Conform overeenkomst was een aantal van de kozijnen opgedeeld in zes separate ruiten. De ruiten zijn geplaatst door een derde.
Vrijwel meteen na de plaatsing hebben [eisers] c.s. condensvorming in de spouw van de ruiten geconstateerd. Pas na lang aandringen en diverse aanmaningen zijn alle op dat moment lekkende raampjes vervangen. De problemen bleven zich echter opnieuw voordoen en [eisers] c.s. hebben daarom ook regelmatig geklaagd, maar het probleem is tot op heden niet opgelost. [eisers] c.s. zijn van mening dat [gedaagde] tekortgeschoten is in de nakoming van de overeenkomst en verwijzen naar de rapporten van Toplis Hettema / Dekra.
[gedaagde] heeft verweer gevoerd.
[gedaagde] voert als meest ver strekkend verweer dat [eisers] c.s. de verkeerde persoon hebben gedagvaard en dat zij daarom ten onrechte in rechte is betrokken. Het was namelijk niet [gedaagde] maar de V.O.F. die de overeenkomst met [eisers] c.s. gesloten heeft en voor de uitvoering daarvan heeft zorggedragen. [gedaagde] is niet in de rechten en verplichtingen van de V.O.F. getreden. [eisers] c.s. kunnen daarom niet in hun vordering ontvangen worden, dan wel dient de vordering te worden afgewezen.
[eisers] c.s. betwisten dit verweer van [gedaagde] . Gelet op de feitenconstellatie en de door [gedaagde] gedane uitlatingen is dit verweer in strijd met een goede procesorde, althans mochten [eisers] c.s. erop vertrouwen dat de activiteiten van de V.O.F. in [gedaagde] ingebracht.
[gedaagde] heeft betwist dat zij de rechten en verplichtingen van de V.O.F. met betrekking tot de overeenkomst heeft overgenomen.
Dienaangaande wordt het volgende overwogen.
Uit de feiten zoals die hiervoor zijn opgenomen onder 2.1. tot en met 2.4. blijkt dat [eisers] c.s. een overeenkomst hebben gesloten met de V.O.F., dat de V.O.F. ook voor de uitvoering heeft zorg gedragen, dat betaling aan de V.O.F. heeft plaatsgevonden en dat op de eerste klacht door de V.O.F. is gereageerd. Daarna is het echter duidelijk de B.V. zelf, of mr. Palmen namens haar, die reageert (zie hiervoor onder 2.6, 2.12, 2.18 en 2.22 vermelde brieven van 18 februari 2008, 20 november 2008, 7 april 2010 en 23 januari 2012) en [gedaagde] B.V. die aanwezig was bij de onderzoeken van Toplis Hettema / Dekra in 2008 en 2010.
Het voormelde rechtvaardigt de stelling van [eisers] c.s. dat zij er op mochten vertrouwen dat [gedaagde] B.V. de rechtspositie van de V.O.F. met betrekking tot deze overeenkomst had overgenomen. Gelet op het bepaalde in artikel 3:35 BW wordt dit verweer van [gedaagde] verworpen.

Het tweede verweer dat [gedaagde] aanvoert is verjaring van de vordering omdat [eisers] c.s. niet binnen bekwame tijd hebben geklaagd. In elk geval is de vordering op 28 augustus 2012 verjaard, twee jaar nadat door het verstrijken van de gestelde hersteltermijn van zeven dagen uit de brief van 20 augustus 2010 de vordering was omgezet in een vordering tot vervangende schadevergoeding, zo stelt [gedaagde] verwijzend naar artikel 7:23 lid 2 BW.
[eisers] c.s. hebben die stellingen gemotiveerd betwist. Zij wijzen erop dat [gedaagde] haar klacht in 2010 gewoon in behandeling heeft genomen - haar daarbij in de waan latend dat geen beroep op verjaring zou worden gedaan - en dat het beroep op verjaring daarom moet worden verworpen en zij beroepen zich voorts op de in geding gebrachte correspondentie, met name de brieven van 20 augustus 2010 en 2 juli 2015.
De stelling van [gedaagde] dat op de tussen partijen gesloten overeenkomst het recht van koop van toepassing is wordt verworpen. Het gaat immers om een gemengde overeenkomst waarbij het op maat maken van de kozijnen en het kundig plaatsen van (de ruiten in) de kozijnen het element van koop overheersen. De regels van koop (titel 1 van boek 7 BW) zijn dan ook niet van toepassing, maar de bepalingen van boek 7 titel 12 BW (aanneming van werk).
[eisers] c.s. bestrijden terecht dat zij niet tijdig zouden hebben geklaagd: in 2010 heeft [gedaagde] haar (nieuwe) klachten immers andermaal in behandeling genomen en daaromtrent hersteltoezeggingen gedaan, in haar brief van 7 april 2010 (zie 2.18), welke [gedaagde] , zij het voorwaardelijk, heeft herhaald in haar brief van 23 januari 2012.
Artikel 7:761 lid 1 BW bepaalt dat elke rechtsvordering wegens een gebrek in het opgeleverde werk verjaart door verloop van twee jaren nadat de opdrachtgever ter zake heeft geprotesteerd. De verjaring kan door de opdrachtgever worden gestuit.
Voor zover uit de stellingen van [eisers] c.s. moet worden begrepen dat de verjaring van haar vordering tijdig is gestuit, wordt als volgt geoordeeld. De brief van 20 augustus 2010 van de gemachtigde van [eisers] c.s. kan inderdaad gezien worden als een rechtsgeldige stuitingshandeling: het is een schriftelijke mededeling waarin [eisers] c.s. zich ondubbelzinnig haar recht op nakoming van de overeenkomst en het recht op vervangende schadevergoeding voorbehouden indien [gedaagde] niet binnen zeven dagen heeft bericht dat zij de toegezegde herstelwerkzaamheden zal uitvoeren en de kosten voor het schilderwerk zal vergoeden. Deze brief heeft dus een nieuwe verjaringstermijn doen ingaan.
De brief van mr. Moonen van 18 oktober 2010 heeft [gedaagde] niet ontvangen zo stelt zij onweersproken. Deze heeft de verjaring dan ook niet gestuit.
Voor zover al aan de brief van mr. Moonen van 12 januari 2012 stuitende werking kan worden toegekend en deze een nieuwe verjaringstermijn heeft doen ingaan, was deze termijn in ieder geval verstreken op 1 februari 2014. De brief van 2 juli 2015 is dan ook ruimschoots na afloop van de verjaringstermijn verzonden, als gevolg daarvan de vorderingen van [eisers] c.s. zullen worden afgewezen.
[eisers] c.s. zullen - als de in het ongelijk gestelde partij - verwezen worden in de kosten van deze procedure, aan de zijde van [gedaagde] tot op heden begroot op € 500,00 voor
salaris gemachtigde.
De kantonrechter
wijst de vorderingen van [eisers] c.s. af,
veroordeelt [eisers] c.s. tot betaling van de kosten van deze procedure, aan de zijde van [gedaagde] tot op heden begroot op € 500,00,
verklaart dit vonnis met betrekking tot de proceskostenveroordeling uitvoerbaar bij voorraad.
Dit vonnis is gewezen door mr. W.E. Elzinga en is in het openbaar uitgesproken.
typ: AodK/WE
"
ECLI_NL_RBDHA_2018_9117.xml|False|"Kort geding. Aanbesteding. Vordering tot heraanbesteding toegewezen. In de aanbestedingsstukken is een niet haalbare eis opgenomen.
Team handel - voorzieningenrechter
zaak- / rolnummer: C/09/547473 / KG ZA 18/121

in de zaak van
de besloten vennootschap met bepekte aansprakelijkheid naar Belgisch recht

statutair gevestigd en kantoorhoudende te Ravels, België,
eiseres,
advocaat mr. R.W. Lagerwaard te Hilversum,
tegen:
de publiekrechtelijke rechtspersoon met wettelijke taak

zetelende te Den Haag,
gedaagde,
advocaten mr. T.G. Zweers-te Raaij en mr. I.J. van den Berge te Zwolle.
Partijen worden hierna respectievelijk aangeduid als ‘Thermal Focus’ en ‘de Politie’.
Het verloop van de procedure blijkt uit:
-	de dagvaarding met daarbij en nadien overgelegde producties;
-	de akte houdende een vermeerdering van eis;
-	de op 20 maart 2018 gehouden mondelinge behandeling, waarbij door beide partijen pleitnotities zijn overgelegd.
Ter zitting is vonnis bepaald op heden.
Op grond van de stukken en het verhandelde ter zitting wordt in dit geding van het volgende uitgegaan.
Op 10 augustus 2017 heeft de Politie een Europese aanbestedingsprocedure aangekondigd voor het leveren en onderhouden van handheld warmtebeeldcamera’s ten behoeve van de basispolitietaken. De opdracht is onderverdeeld in twee percelen. Perceel 2 betreft “
In de Inschrijvingsleidraad van 2 augustus 2017 (hierna: de inschrijvingsleidraad) is, voor zover nu relevant, het volgende opgenomen:


















In januari 2018 heeft de Politie schriftelijk aan Thermal Focus bericht dat zij de opdracht niet gegund krijgt, maar dat de Politie voornemens is perceel 2 te gunnen aan Van Hal Telecom B.V. (hierna: Van Hal) In de brief is een tabel opgenomen waaruit blijkt dat Thermal Focus op kwaliteitscriterium 1 (technische test) en 2 (gebruikerstest) hoger scoort dan Van Hal en op kwaliteitscriterium 3 (service en onderhoud) lager scoort dan Van Hal. Verder blijkt uit die tabel dat Thermal Focus met een hogere prijs heeft ingeschreven dan Van Hal. Ten aanzien van de drie kwaliteitscriteria is nog een toelichting op de scores gegeven.
Naar aanleiding van de voorlopige gunningsbeslissing hebben partijen op initiatief van Thermal Focus gecorrespondeerd over de juistheid van die gunningsbeslissing.
Thermal Focus vordert, zakelijk weergegeven:



alles op straffe van verbeurte van een direct opeisbare boete en met veroordeling van de Politie in de kosten van dit geding.
Daartoe voert Thermal Focus – samengevat – het volgende aan. Van Hal komt niet voor gunning van perceel 2 in aanmerking en dit perceel moet aan Thermal Focus gegund worden. De beoordeling van kwaliteitscriterium 3 (service en onderhoud) van de inschrijvingen van Van Hal en Thermal Focus is onjuist. Van Hal heeft een te hoog puntenaantal en Thermal Focus heeft een te laag puntenaantal gekregen. Bovendien voldoet de door Van Hal aangeboden camera niet aan de door de Politie in de aanbestedingsstukken gestelde eisen. Verder kunnen de gehanteerde beoordelingssystematiek, de waarderingen in en motiveringen van de voorlopige gunningsbeslissing de toets der kritiek niet doorstaan. Onduidelijk is aan de hand van welke kwalitatieve criteria en op welke wijze inhoudelijk de inschrijvingen zijn beoordeeld, de motivering van de gunningsbeslissing sluit niet aan bij hetgeen over de beoordeling in de aanbestedingsstukken is vermeld en onduidelijk is wat de kenmerken en voordelen zijn van de winnende inschrijving.
De Politie voert gemotiveerd verweer, dat hierna, voor zover nodig, zal worden besproken.
De voorzieningenrechter ziet aanleiding als eerste de stelling van Thermal Focus dat de door Van Hal aangeboden camera niet voldoet aan eis T-P2-E2 te beoordelen. Eis T-P2-E2 houdt in:

Ter terechtzitting – evenals in de eerder aan de Politie toegezonden e-mail van 1 maart 2018 – heeft Thermal Focus uitvoerig betoogd dat de door Van Hal aangeboden camera geen exacte temperatuur kan bepalen, maar een afwijking heeft van 5% of 5°C op 100°C. Deze afwijking geldt alleen als de toepasselijke parameters perfect zijn ingevuld, waarbij bovendien nog geldt dat die camera niet de mogelijkheid heeft bepaalde relevante parameters in te voeren. Daarmee valt de door Van Hal aangeboden camera volgens Thermal Focus onder de minst accurate camera’s op de markt wat absolute temperatuurmetingen betreft. De door Thermal Focus aangeboden camera heeft een afwijking van 2% of 2°C op 100°C en de afwijking in die camera is beter te beïnvloeden door het correct invoeren van de toepasselijke parameters.
De Politie heeft ter zitting erkend dat de temperatuurmeting in de camera van Van Hal een afwijking heeft. De eis die gesteld is, is echter dat de camera een spotmeting moet kunnen weergeven. De tweede zin in eis T-P2-E2 staat er om de eigenschap dat die spotmeting mogelijk moet zijn, nader te duiden. Primair gaat het echter om de spotmeting die het display moet kunnen weergeven en aan die eis voldoet de camera van Van Hal, zo stelt de Politie. Thermal Focus haalt volgens de Politie de woorden “exacte temperatuur” uit de context van de aanbesteding en plaatst deze in de context van de thermografie. Er bestaat geen camera die, in de omgeving waarin deze wordt gebruikt (niet zijnde een laboratoriumopstelling) een exacte temperatuur, zonder enige afwijking, kan weergeven. Dat weten partijen die zich op deze markt begeven ook. De eis moet worden uitgelegd in de context van het doel waarvoor en de omgeving waarin de camera gebruikt wordt. Het doel van de in perceel 2 aan te schaffen camera’s is, zo blijkt ook uit de inschrijvingsleidraad, niet om op heterdaad te betrappen, maar bijvoorbeeld om hennepkwekerijen te vinden. Hieruit blijkt dat de camera’s in perceel 2 gebruikt worden om verschil in warmte te kunnen waarnemen en niet om een exacte temperatuur vast te kunnen stellen. Dat hebben alle inschrijvers goed begrepen en hierover is dan ook geen enkele vraag gesteld. In het licht hiervan is in het Programma van Eisen daarom ook opgenomen dat de camera’s niet gekalibreerd hoeven te worden. Dat betekent dat eis T-P2-E2 zo gelezen moest worden en dat de inschrijvers het woord ‘exact’ zo hebben opgevat dat daarmee niet bedoeld is dat in de weergave van de – exacte – temperatuur geen afwijkingen mochten zitten. Het is ongeloofwaardig dat Thermal Focus dit anders zou hebben begrepen, omdat haar eigen camera ook een afwijking heeft, aldus nog steeds de Politie.
De voorzieningenrechter overweegt dat de aanbestedingsstukken volstrekt helder zijn over de in T-P2-E2 gestelde eis. In die eis wordt de mogelijkheid van een spotmeting in het beeld, met vaststelling van de
Tussen partijen staat vast dat de camera van Van Hal niet aan deze eis van exacte temperatuurmeting voldoet. Dat is door de Politie ook niet betwist. Nu inschrijvingen die niet aan de gestelde eisen voldoen van verdere deelname worden uitgesloten, kan gelet hierop de voorlopige gunningsbeslissing aan Van Hal geen stand houden. Dat Thermal Focus wel aan deze eis kan voldoen, is door haar niet aannemelijk gemaakt. Weliswaar heeft Thermal Focus ter zitting gesteld dat zij de afwijking van 2% kan corrigeren door het invoeren van de juiste parameters, maar deze stelling acht de voorzieningenrechter niet aannemelijk vanwege het standpunt dat Thermal Focus voorafgaand aan de zitting en ook ter zitting nog heeft ingenomen. Thermal Focus stelt immers in haar e-mail aan de Politie van 1 maart 2018 en in de ter zitting overgelegde pleitnotities uitdrukkelijk dat de door haar aangeboden camera een afwijking heeft van 2%. Reeds gelet hierop is er voor toewijzing van de primaire en subsidiaire vordering van Thermal Focus geen grond. Deze vorderingen zullen worden afgewezen. Bij deze stand van zaken kunnen de overige stellingen die Thermal Focus aan haar primaire en subsidiaire vordering ten grondslag heeft gelegd onbesproken blijven.
Vervolgens moet nog de meer subsidiaire vordering van Thermal Focus beoordeeld worden. Bij de beoordeling van die vordering neemt de voorzieningenrechter in aanmerking hetgeen het Europese Hof van Justitie in de zaak Succhi di Frutta (HvJ 29 april 2004, zaak C-496/99 PbEG 2004 C 118) en de Hoge Raad in de zaak Van der Stroom/Staat (HR 4 november 2005, LJN AU 2806, NJ 2006, 204) hebben overwogen en als uitgangspunt voorop hebben gesteld, te weten dat het aanbestedingsrecht twee centrale beginselen kent: het beginsel van gelijke behandeling van inschrijvers en het daarvan afgeleide transparantiebeginsel. Het beginsel van gelijke behandeling van inschrijvers beoogt de ontwikkeling van een gezonde en daadwerkelijke mededinging tussen de aan de aanbestedingsprocedure voor een overheidsopdracht deelnemende ondernemingen te bevorderen en vereist dat alle inschrijvers bij het opstellen van het in hun offerte gedane voorstel dezelfde kansen krijgen: voor alle mededingers moeten dezelfde voorwaarden gelden. Het transparantiebeginsel strekt, in samenhang daarmee, ertoe te waarborgen dat elk risico van favoritisme en willekeur door de aanbestedende dienst wordt uitgebannen en impliceert dat alle voorwaarden en modaliteiten van de gunningsprocedure in het aanbestedingsbericht of in het bestek worden geformuleerd op een duidelijke, precieze en ondubbelzinnige wijze, opdat enerzijds alle behoorlijk geïnformeerde en normaal oplettende inschrijvers de juiste draagwijdte kunnen begrijpen en zij deze op dezelfde wijze kunnen interpreteren, en anderzijds de aanbestedende dienst in staat is om daadwerkelijk na te gaan of de offertes van de inschrijvers beantwoorden aan de criteria die op de betrokken opdracht van toepassing zijn. Dat brengt niet alleen mee dat alle aanbieders gelijk worden behandeld, maar ook dat zij in gelijke mate, mede met het oog op een goede controle achteraf, een duidelijk inzicht moeten hebben in de voorwaarden waaronder de aanbesteding plaatsvindt, zoals de selectiecriteria.
Gebleken is dat de Politie bij de beoordeling van de inschrijvingen niet heeft getoetst aan de door haar zelf gestelde eis T-P2-E2. Uit de stellingen van de Politie volgt dat dit volgens haar een niet haalbare eis is, omdat een exacte temperatuurmeting volgens haar – in de omgeving waar de camera’s gebruikt worden – niet mogelijk is. Nu de Politie derhalve aan deze eis niet getoetst heeft en uit de aanbestedingsstukken ook niet kan worden afgeleid hoe deze eis dan wel ingevuld moet worden, is er op dit punt sprake van schending van zowel het transparantie- als het gelijkheidsbeginsel en is het risico van willekeur bij de beoordeling van de inschrijvingen aanwezig. Bovendien is op deze manier voor inschrijvers niet duidelijk aan welke eisen zij moeten voldoen, waardoor zij niet dezelfde kansen krijgen. Zo heeft Thermal Focus kennelijk ingeschreven met een zo accuraat mogelijke (en daardoor duurdere) camera, terwijl Van Hal – die uiteindelijk, zo volgt uit de stellingen van de Politie als eerste is geëindigd vanwege de door haar aangeboden lage prijs – heeft ingeschreven met een veel minder nauwkeurige, goedkopere camera. Onder deze omstandigheden heeft de aanbesteding niet op rechtsgeldige wijze plaatsgevonden en kan deze geen grondslag vormen voor gunning van de opdracht. Gelet hierop zal de meer subsidiaire vordering van Thermal Focus worden toegewezen.
Volledigheidshalve merkt de voorzieningenrechter nog op dat de stelling van de Politie dat de vereiste onderbouwing van de meer subsidiaire vordering ontbreekt haar niet kan baten. De stellingen van Thermal Focus die leiden tot toewijzing van de meer subsidiaire vordering waren de Politie immers reeds ruimschoots voor de mondelinge behandeling bekend, zodat de Politie – zoals ook blijkt uit het door haar gevoerde verweer – niet in haar processuele belangen is geschaad. Voor zover de Politie met haar stelling dat over de eis T-P2-E2 geen vragen zijn gesteld een beroept doet op rechtsverwerking aan de zijde van Thermal Focus om over deze eis te klagen, overweegt de voorzieningenrechter dat eis T-P2-E2 – zoals al is overwogen – duidelijk is omschreven. Deze had derhalve geen vragen bij Thermal Focus hoeven oproepen. De omstandigheid dat de Politie er – kennelijk – voor heeft gekozen om een niet haalbare eis in haar aanbestedingsstukken op te nemen komt voor rekening en risico van de aanbestedende dienst. In die situatie kan, als de eis op zichzelf genomen duidelijk omschreven is, aan een inschrijver niet worden tegengeworpen dat daarover niet is geklaagd en gaat een beroep op rechtsverwerking niet op.
Evenals de Politie gaat de voorzieningenrechter ervan uit dat met de vordering om de Politie op straffe van verbeurte van een boete te veroordelen wordt oplegging van een dwangsom wordt bedoeld. Omdat de Politie ter terechtzitting heeft gesteld uitspraken stipt en onverkort na te komen en Thermal Focus niet heeft gesteld waarom dat in onderhavige situatie anders zou zijn, ziet de voorzieningenrechter geen aanleiding voor het opleggen van een dwangsom.
De Politie zal, als de in het ongelijk gestelde partij, worden veroordeeld in de kosten van dit geding. Voor veroordeling in de nakosten bestaat geen grond, nu de kostenveroordeling ook voor deze nakosten een executoriale titel oplevert (vgl. HR 19 maart 2010, ECLI:NL:HR:2010:BL1116, NJ 2011/237).
De voorzieningenrechter:
verbiedt de Politie de opdracht voor wat betreft perceel 2 aan Van Hal te gunnen;
gebiedt de Politie de aanbestedingsprocedure voor wat betreft perceel 2 te staken en gestaakt te houden en, voor zover zij de opdracht nog wil gunnen, een heraanbesteding te organiseren;
veroordeelt de Politie om binnen veertien dagen nadat dit vonnis is uitgesproken de kosten van dit geding aan Thermal Focus te betalen, tot dusverre aan de zijde van Thermal Focus begroot op € 1.540,01, waarvan € 816,-- aan salaris advocaat, € 626,-- aan griffierecht en € 98,01;
bepaalt dat de Politie bij gebreke van tijdige betaling de wettelijke rente over de proceskosten verschuldigd is;
verklaart dit vonnis uitvoerbaar bij voorraad;
wijst af het meer of anders gevorderde.
Dit vonnis is gewezen door mr. M.E. Groeneveld-Stubbe en in het openbaar uitgesproken op 4 april 2018.

"
ECLI_NL_RBMNE_2018_488.xml|False|"De kantonrechter is niet bevoegd om de verhuurder te machtigen om de woning te betreden zonder toestemming van de huurder. De gerechtsdeurwaarder is bevoegd de woning te betreden tegen de wil van de huurder, in de gevallen die in de wet zijn bepaald.
Civiel recht
kantonrechter
locatie Utrecht
zaaknummer: 6565483 UC EXPL  18-214 aw/1370

inzake
de stichting

gevestigd te Utrecht,
verder ook te noemen Mitros,
eisende partij,
gemachtigde: mr. V.C. Hartkamp,
tegen:

wonende [adres] ,
[postcode] [woonplaats] ,
verder ook te noemen [gedaagde] ,
gedaagde partij,
niet verschenen.
Mitros heeft een vordering ingesteld.
[gedaagde] heeft niet (tijdig) geantwoord en evenmin uitstel gevraagd, zodat tegen haar verstek is verleend.
Mitros heeft onder andere gevorderd dat [gedaagde] wordt veroordeeld binnen twee weken na betekening van het vonnis mee te werken aan inspectie van de woning door Mitros, op straffe van verbeurte van een dwangsom, en als [gedaagde] aan die veroordeling niet voldoet, Mitros te machtigen om zich toegang tot de woning te verschaffen. Mitros baseert dat deel van haar vordering op de huurovereenkomst, waarin is opgenomen dat [gedaagde] Mitros, als Mitros daarom verzoekt, te allen tijde in de gelegenheid zal stellen het gehuurde op technische en andere gebreken te controleren (artikel 12 lid 1 van de algemene huurvoorwaarden).
Nu partijen zijn overeengekomen dat [gedaagde] Mitros desgevraagd toegang tot de woning zal verschaffen om deze te controleren op gebreken, kan Mitros van die verplichting in rechte nakoming vorderen. De gevorderde veroordeling van [gedaagde] om binnen twee weken na betekening van het vonnis mee te werken aan inspectie van de woning door Mitros, zal worden toegewezen. Voor het geval dat [gedaagde] aan die veroordeling niet voldoet, geldt het volgende.
Op grond van artikel 12 lid 1 van de Grondwet is het binnentreden in een woning zonder toestemming van de bewoner alleen geoorloofd in die gevallen bij of krachtens de wet bepaald. In artikel 2 Algemene wet op het binnentreden (Awbi) is bepaald dat voor het binnentreden in een woning zonder toestemming van de bewoner een schriftelijke machtiging is vereist, tenzij en voor zover bij wet aan rechters, rechterlijke colleges, leden van het openbaar ministerie, burgemeesters, gerechtsdeurwaarders en belastingdeurwaarders de bevoegdheid is toegekend tot het binnentreden in een woning zonder toestemming van de bewoner.
De kantonrechter is van oordeel dat zij niet bevoegd is om Mitros te machtigen zich toegang tot de woning te verschaffen, om deze zonder toestemming van [gedaagde] te inspecteren (artikel 3 Awbi). Volgens het civiele recht is de gerechtsdeurwaarder bevoegd een woning zonder toestemming van de bewoner te betreden in specifieke, in de wet omschreven situaties, namelijk in het kader van beslaglegging (artikel 444 Wetboek van Burgerlijke Rechtsvordering (Rv)) en bij de reële executie van een ontruimingsvonnis (artikel 555 e.v. Rv). In dit geval is van beslaglegging echter geen sprake, terwijl Mitros ook niet op grond van artikel 558 Rv (gedeeltelijke en tijdelijke) ontruiming heeft gevorderd. De gevorderde machtiging van Mitros om zich toegang tot de woning te verschaffen zal daarom worden afgewezen. De kantonrechter ziet in het vorenstaande aanleiding om ook de gevorderde dwangsom af te wijzen die is verbonden aan de veroordeling om medewerking te verlenen aan inspectie van de woning door Mitros.
Voor het geval [gedaagde] de hoofdveroordeling om de tuin in verzorgde staat te brengen niet nakomt, vordert Mitros zowel een dwangsom als een machtiging om de werkzaamheden aan de tuin zelf te verrichten, op kosten van [gedaagde] . De kantonrechter zal dit deel van de vordering van Mitros toewijzen als volgt.
Aan [gedaagde] zal de gelegenheid worden geboden om binnen twee weken na betekening van dit vonnis de tuin zelf in verzorgde staat te (doen) brengen. Als zij aan die veroordeling niet voldoet, verbeurt zij een dwangsom van € 100,00 per dag, met een maximum van € 700,00. Mitros zal worden gemachtigd om, zodra het maximum aan dwangsommen is verbeurd, de tuin te inspecteren en de werkzaamheden aan de tuin zelf te (doen) verrichten, met uitzondering van het wassen van ruiten en kozijnen aan de binnenzijde van de woning en met dien verstande dat Mitros zich daarbij moet laten vergezellen door de gerechtsdeurwaarder (artikel 434 Rv). De kosten van de werkzaamheden komen voor rekening van [gedaagde] , voor zover deze redelijk zijn. Zowel de machtiging als de dwangsom zien op het eenmalig in verzorgde staat brengen van de tuin. De machtiging kan uiteraard niet zo ver strekken dat Mitros, zolang de huurovereenkomst voortduurt, zonder toestemming van [gedaagde] de tuin zou mogen betreden om daar op kosten van [gedaagde] werkzaamheden te verrichten.
De vordering van Mitros zal voor het overige worden toegewezen, nu deze de kantonrechter niet onrechtmatig of ongegrond voorkomt.
[gedaagde] wordt als de in het ongelijk gestelde partij in de proceskosten veroordeeld aan de zijde van Mitros, tot de datum van dit vonnis begroot op in totaal                 € 416,31, te weten:
€ 119,00 vastrecht;
€ 97,31 explootkosten;
€ 200,00 salaris gemachtigde.
De nakosten zullen worden toegewezen als hierna in het dictum te melden.
De kantonrechter:
veroordeelt [gedaagde] om binnen twee weken na betekening van dit vonnis de voor- en achtertuin behorende bij de woning gelegen aan de [adres] te [woonplaats] in verzorgde staat te brengen, waaronder in ieder geval moet worden verstaan:
het verwijderen uit de tuin van afval, onkruid, overbodige en dode beplanting, overkappingen en andere materialen;
het verwijderen van onkruid tussen de tegels, indien en voor zover tegels in de tuin aanwezig zijn;
het aanbrengen van gras in de tuin of deze te betegelen;
het schoonmaken van de bestrating, indien en voor zover aanwezig;
het snoeien van de hagen van de tuin tot een hoogte van maximaal 180 centimeter;
het verrichten van overig snoeiwerk aan struiken, bomen en gewassen, zodanig dat deze geen overlast aan buren veroorzaken en een nette indruk maken;
het wassen en schoonhouden van de ruiten en kozijnen, aan zowel de binnen- als buitenzijde van de woning;
het schoonmaken van het zonnescherm;
veroordeelt [gedaagde] tot betaling aan Mitros van een dwangsom van € 100,00 per dag voor elke dag dat zij nalaat aan de onder 2.1. uitgesproken hoofdveroordeling te voldoen, met een maximum aan te verbeuren dwangsommen van € 700,00;
machtigt Mitros, voor het geval [gedaagde] niet aan de onder 2.1. uitgesproken hoofdveroordeling voldoet en het maximum aan dwangsommen is bereikt, tot het betreden van de voor- en achtertuin van de woning om de voor- en achtertuin te inspecteren en op kosten van [gedaagde] in de onder 2.1. omschreven, verzorgde staat te (doen) brengen, met uitzondering van het wassen van de ruiten en kozijnen aan de binnenzijde van de woning en met inachtneming van het bepaalde in artikel 434 van het Wetboek van Burgerlijke Rechtsvordering, en veroordeelt [gedaagde] om die werkzaamheden aan de tuin te gedogen;
veroordeelt [gedaagde] om de voor- en achtertuin behorende bij voornoemde woning in de onder 2.1. omschreven, verzorgde staat te houden, zolang de huurovereenkomst voortduurt;
veroordeelt [gedaagde] om binnen twee weken na betekening van dit vonnis op verzoek van Mitros medewerking te verlenen aan inspectie van de woning door Mitros;
veroordeelt [gedaagde] tot betaling van de proceskosten aan de zijde van Mitros, tot de uitspraak van dit vonnis begroot op € 416,31;
veroordeelt [gedaagde] in de na dit vonnis ontstane kosten, begroot op € 100,00 salaris gemachtigde, te vermeerderen, indien betekening van het vonnis heeft plaatsgevonden, met de explootkosten van betekening;
verklaart dit vonnis tot zover uitvoerbaar bij voorraad;
wijst het meer of anders gevorderde af.
Dit vonnis is gewezen door mr. A.J. Reitsma, kantonrechter, en is in het openbaar uitgesproken op 7 februari 2018.
"
ECLI_NL_RBNNE_2018_2993.xml|False|"Aansprakelijkheid notaris.
Vaststellingsovereenkomst tussen partij en notaris over door notaris in depot gehouden koopsom van voormalige echtelijke woning.
Beroep op dwaling bij aangaan vaststellingsovereenkomst faalt.
Afdeling Privaatrecht
Locatie Leeuwarden
zaak-/rolnummer: 6508094 \ CV EXPL  17-11299
inzake
wonende te [woonplaats] ,
eiseres,
gemachtigde: mr. G.W. Breuker,
tegen
de besloten vennootschap met beperkte aansprakelijkheid

gevestigd te [vestigingsplaats] ,
gedaagde,
gemachtigde: mr. B. Korvemaker,
Partijen zullen hierna "" [A] "" en "" [B] "" worden genoemd.
Het verloop van de procedure blijkt uit:
- de dagvaarding,
- de conclusie van antwoord,
- de conclusie van repliek,
- de conclusie van dupliek,
- de akte van [A] .
Ten slotte is vonnis bepaald.

[A] is onder huwelijkse voorwaarden gehuwd geweest met [C] (hierna te noemen: [C] ). Bij beschikking van 12 juli 2006 is de echtscheiding tussen hen uitgesproken. Deze beschikking is op 20 oktober 2006 ingeschreven in de registers van de burgerlijke stand.
[A] en [C] hebben nadien onder meer geprocedeerd over de afwikkeling van het in de huwelijkse voorwaarden opgenomen verrekenbeding en de vraag of de (waarde van de) aan [C] in eigendom toebehorende echtelijke woning (hierna te noemen: de woning), gelegen aan de [adres echtelijke woning] , (volledig) tot het verrekenplichtig privévermogen van [C] behoort.
In de procedure tussen [A] en [C] over het verrekenbeding heeft het gerechtshof Arnhem-Leeuwarden in hoger beroep eindbeschikking gewezen. Het gerechtshof heeft in zijn beschikking van 12 augustus 2014 onder meer geoordeeld dat de waarde van de woning van [C] op grond van de huwelijkse voorwaarden tot het te verrekenen vermogen moet worden gerekend en dat [C] aan [A] uit dien hoofde een bedrag van
€ 195.606,36 dient te betalen. Voorts heeft het gerechtshof geoordeeld dat [C] ook nog een bedrag van € 30.196,28 dient te voldoen ter zake van verrekening, zodat [C] in totaal een bedrag van € 225.800,64 aan [A] verschuldigd is, te vermeerderen met de wettelijke rente daarover vanaf 26 juli 2010. Ten slotte heeft het gerechtshof geoordeeld dat [A] aan [C] een gebruiksvergoeding moet betalen ter zake van het gebruik van de voormalige echtelijke woning over de periode van 20 oktober 2006 tot 8 januari 2010, ten bedrage van € 1.739,20 per maand. Dit betreft in totaal een bedrag van € 67.155,56. Hierover  is geen wettelijke rente toegewezen.
[C] heeft de woning verkocht voor een bedrag van € 290.000,00.
Tussen [C] als eiseres en [A] als gedaagde heeft een kort geding ten overstaan van de voorzieningenrechter van deze rechtbank over de opheffing van een door [A] ten laste van [C] gelegd conservatoir (verhaals)beslag op de voormalige echtelijke woning plaatsgevonden. Bij vonnis van 13 augustus 2015 heeft de voorzieningenrechter dit beslag opgeheven per datum levering van de voormalige echtelijke woning. In zijn vonnis heeft de voorzieningenrechter onder meer overwogen:
(…)
De voorzieningenrechter is van oordeel dat uit de stukken en het verhandelde ter zitting kan worden afgeleid dat de - inmiddels vaststaande - vordering die [A] op [C] heeft neerkomt op een bedrag van € 158.645,08, vermeerderd met de wettelijke rente vanaf 26 juli 2010 en dat deze vordering ruimschoots uit de verkoopopbrengst van de woning van € 290.000,00 kan worden voldaan.
De levering van de woning heeft op of omstreeks 28 september 2015 plaatsgevonden.
De eigendomsoverdracht van de woning is verzorgd door de bij [B] werkzame [D] (hierna: [D] ). Na de overdracht van de woning moest de vordering van [A] op [C] worden betaald uit de koopsom die bij [B] in depot was gestort.
[D] heeft [A] bij brief van 28 september 2015 als volgt bericht:
""Zoals bekend is aan u blijkens vonnis de dato 13 augustus 2015 een vordering toegekend op mevrouw [C] groot Euro 158.645,08, te vermeerderen met wettelijke rente te verminderen met de proceskosten van mevrouw [C] ad Euro 1.197,15.
In verband met het vorenstaande doe ik u bijgaand de berekening toekomen met betrekking tot uw vordering inclusief de wettelijke rente(n) per 29 september a.s. (…)
De bij de brief van [D] behorende berekening van de vordering van [A] luidt als volgt:
Vanaf 01-01-2010 3%
Vanaf 01-07-2011 4%
Vanaf 01-07-2012 3%
Vanaf 01-01-2015	 2%
De vordering bedroeg op 26-07-2010 € 158.645,08. Op de vordering is samengestelde rente van toepassing.
Op basis van 159 dagen in 2010 bedraagt de vordering vermeerderd met de rente van 3% per ultimo 2010 € 160.701,07.
Tot en met 30-6-2011 zijn 181 dagen en een rente van 3% van toepassing. De vordering bedraagt per
30-6-2011 € 163.073,96. Vanaf 01-07-2011 zijn 184 dagen en een rente van toepassing van 4%.
Ultimo 2011 bedraagt de vordering € 166.330,27.
Tot en met 30-06-2012 zijn 182 dagen en een rente van 4% van toepassing. De vordering bedraagt per 30-06-2012 € 169.606,10. Vanaf 01-07-2012 zijn 184 dagen en een rente van toepassing van 3%.
Ultimo 2012 bedraagt de vordering € 172.415,28.
Voor 2013 en 2014 is een rente van toepassing van 3%. De vordering is op basis van 2 x 365 dagen per ultimo 2014 aangegroeid tot € 182.628,93.
Op basis van 272 dagen in 2015 en de rente van 2% bedraagt de vordering per 29-09-2015
€ 185.343,99.
Tussen (de advocaat van) [A] en de advocaat van [B] is na de levering van de woning gecorrespondeerd over de omvang van het aan [A] uit het depot te betalen bedrag.
- een brief van de advocaat van [B] aan [A] d.d. 16 oktober 2015:
""(…) Uit de genoemde beschikking volgt dat u een vordering op mevrouw [C] heeft ten bedrage van
€ 225.800,64, te vermeerderen met de wettelijke rente vanaf 26 juli 2010. In dezelfde beschikking bent u echter ook veroordeeld tot betaling van een bedrag aan mevrouw [C] ; het beloop van die vordering bedraagt € 67.155,56. Over die vordering loopt geen wettelijke rente, althans bij de genoemde beschikking is geen verplichting tot betaling van wettelijke rente opgelegd. Verrekening levert een vordering van u (op mevrouw [C] ) op van € 158.645,08, te vermeerderen met de wettelijke rente over dat bedrag vanaf 26 juli 2010.
Laatstgenoemd bedrag is ook genoemd in het vonnis van de Voorzieningenrechter te Leeuwarden d.d. 13 augustus 2015.
Onder gelijktijdige opheffing van het beslag is de woning van mevrouw [C] op 28 september 2015 geleverd aan de koper. Op dat moment bedroeg uw vordering, inclusief rente € 185.342,44. Dat bedrag dient aan u te worden betaald.
Uitbetaling heeft nog niet plaatsgevonden, maar dat ligt niet aan [B] of aan mevrouw [C] . U weigert het bedrag te ontvangen (op een bankrekening).
(…)
Gelet op het voorgaande is het aan u uit te betalen bedrag gefixeerd op € 185.142,44. Indien u het daarmee niet eens bent, kan [B] niet tot betaling overgaan. Uitbetaling van een hoger bedrag zou kunnen leiden tot een bekorting van de rechten van mevrouw [C] , en die verantwoordelijkheid wenst [B] niet te nemen. (…)""
- een brief van de advocaat van [A] , mr. Schuurmans, aan de advocaat van [B] van 9 november 2015:
""Ik refereer aan het telefonisch onderhoud van zo even. Naar aanleiding daarvan bevestig ik u het volgende.
Cliënt [A] heeft een vordering op mevrouw [C] waaromtrent laatstelijk bij arrest van het Hof Leeuwarden/Arnhem is beslist.
In dier voege bedoel ik dat mijn cliënt uit dit vonnis € 185.340,-- te vorderen heeft van mevrouw [C] en niet meer maar ook niet minder.
In verband daarmee verzoek ik u thans notaris [B] te bewegen dat er uitbetaald wordt.""

vordert dat de kantonrechter, bij vonnis uitvoerbaar bij voorraad, [B] veroordeelt: (a) tot betaling aan [A] van een bedrag van € 12.910,75, te vermeerderen met wettelijke rente vanaf 28 september 2015 tot en met de dag der algehele voldoening, eveneens te vermeerderen met een bedrag van € 904,11 aan buitengerechtelijke incassokosten, althans zodanig anders als de kantonrechter in goede justitie zal vermenen te behoren; (b) in de kosten van het geding, waaronder de nakosten.
[A] legt - samengevat - aan zijn vorderingen het volgende ten grondslag.
In de berekening van [D] zit een miscalculatie. [D] heeft namelijk de vordering van [C] op [A] afgetrokken van de vordering van [A] op [C] (€ 225.800,84 - € 67.155,56 = € 158.645,08) en over dit bedrag wettelijke rente berekend, met als resultaat dat de vordering van [A] op [C] inclusief rente € 185.142,44 zou bedragen. Wat daarentegen had moeten gebeuren, is dat eerst de wettelijke rente had moeten worden berekend over de vordering van [A] op [C] tot en met 28 september 2015, de datum van levering van de woning, en dat van het daaruit voortvloeiende totaalbedrag de vordering van [C] op [A] had moeten worden afgetrokken. Als [D] deze calculatie had gemaakt, dan had hij geconcludeerd dat er uit het depot nog een bedrag van € 196.629,19 aan [A] uitgekeerd had moeten worden.
De stelling van [B] dat [C] haar vordering op [A] heeft kunnen verrekenen, is onjuist, aangezien er geen verklaring strekkende tot verrekening is geweest, zodat de rente op de gehele vordering van [A] is blijven lopen, totdat de kwestie in 2015 werd afgewikkeld.
De miscalculatie van [D] is als een beroepsfout aan te merken, waarvoor [B] op grond van artikel 6:170 jo. 6:171 BW aansprakelijk is. Door deze beroepsfout heeft [A] schade geleden. De schade bedraagt € 12.910,75, zijnde het verschil tussen de hiervoor genoemde calculaties.
[A] erkent dat mr. Schuurmans namens hem akkoord is gegaan met de
calculatie van [D] . Van een vaststellingsovereenkomst is volgens [A] echter geen sprake. Het akkoord van mr. Schuurmans is niet gegeven met het oog op beëindiging of voorkoming van onzekerheid of een geschil, maar om te voorkomen dat [B] het bedrag van € 185.142,44 onder zich zou houden. Voorts kan [B] zich naar maatstaven van redelijkheid en billijkheid niet beroepen op een akkoord dat een gevolg is van zijn eigen fout. Bij het geven van genoemde akkoordverklaring heeft [A] bovendien gedwaald; hij is afgegaan op onjuiste inlichtingen van [B] en diens advocaat (de onjuiste calculatie). [A] beroept zich op vernietiging van de onder invloed van die onjuiste inlichtingen tot stand gekomen verklaring. Om die reden kan [A] niet aan de akkoordverklaring worden gehouden.

[B] betwist dat [D] een onjuiste calculatie zou hebben gemaakt. Van een beroepsfout is aldus geen sprake. [D] heeft als volgt geredeneerd. De vordering van [C] op [A] had in juli 2010 haar volle omvang al bereikt; de laatste periodieke termijn was in januari 2010. Over het totaalbedrag of de periodieke termijnen was geen wettelijke rente verschuldigd. Op 26 juli 2010, de dag waarop rente ging lopen over de vordering van [A] op [C] , kon de gehele vordering van [C] op [A]  worden verrekend. Verrekening heeft terugwerkende kracht. Rechtsgevolg van de verrekening is dat geen rente (meer) verschuldigd is vanaf het moment waarop de bevoegdheid tot verrekening is ontstaan. Daarmee resteerde een vordering van [A] op [C] van
€ 185.342,44, en over die (restant)vordering ging de wettelijke rente lopen vanaf 26 juli 2010.
Ook al zou de calculatie van [D] onjuist zijn, dan nog heeft [A] geen vordering op [B] . De advocaat van [A] heeft in de buitengerechtelijke correspondentie onomwonden laten weten dat [A] recht had op uitbetaling van een bedrag van € 185.340,00. Daarmee is sprake van een vaststellingsovereenkomst. Partijen hebben hun geschil beslecht met de vaststelling dat [A] recht had op een bedrag van € 185.340,00. Daarop kan [A] nu niet meer terugkomen. Het door [A] ter zake gedane beroep op dwaling gaat niet op. In geval van een vaststellingsovereenkomst, waarin een verschil van mening over een rekenmethode centraal staat, kan later niet worden gesteld dat er op basis van onjuiste inlichtingen een bepaalde rekenmethode is gevolgd. Dit klemt te meer, nu [A] destijds werd bijgestaan door een advocaat.

Voor [B] geldt een bijzondere zorgplicht. Deze zorgplicht houdt in dat [B] ten opzichte van zijn cliënt de zorgvuldigheid in acht moet nemen die van een redelijk bekwaam en redelijk handelend vakgenoot mag worden verwacht. Indien [B] deze zorgplicht schendt, dan schiet hij (toerekenbaar) tekort in de nakoming van de tussen hem en de cliënt bestaande opdrachtovereenkomst - er is dan sprake van een beroepsfout - en dient hij de daardoor veroorzaakte schade aan de cliënt te vergoeden. [B] is voor beroepsfouten van zijn medewerkers eveneens aansprakelijk, op grond van artikel 6:170 BW.
In het onderhavige geval, waarin [B] belast was met de uitvoering van een overeenkomst met betrekking tot koop en levering van een onroerende zaak én de daarmee samenhangende uitbetaling van de in depot gestorte koopsom van de voormalige echtelijke woning aan de ex-echtelieden, had [B] onder meer tot taak om zorg te dragen voor een uitkering aan de ex-echtelieden uit het depot in overeenstemming met hetgeen hen rechtens toekwam.
[A] baseert zijn vorderingen op een beroepsfout van [B] , in die zin dat [B] bij de berekening van hetgeen de ex-echtelieden rechtens toekwam een miscalculatie heeft gemaakt, waardoor [A] een lagere uitkering uit het depot ontving dan hem rechtens toekwam. De kantonrechter zal in het midden laten of er in dezen inderdaad sprake was van een dergelijke beroepsfout, nu hierna geoordeeld wordt dat [A] en [B] een vaststellingsovereenkomst hebben gesloten omtrent het aan [A] uit te keren bedrag uit het zich onder [B] bevindende depotbedrag. Daartoe is het volgende redengevend.
Artikel 7:900 lid 1 BW definieert een vaststellingsovereenkomst als een overeenkomst waarbij partijen, ter beëindiging of ter voorkoming van onzekerheid of geschil omtrent hetgeen tussen hen rechtens geldt, zich jegens elkaar aan een vaststelling daarvan binden, bestemd om ook te gelden voor zover zij van de tevoren bestaande rechtstoestand mocht afwijken.
De advocaten van) [A] en [B] hebben buiten rechte gecorrespondeerd over de kwestie van (de hoogte van) het aan [A] toekomende depotbedrag, aangezien zij daarover van mening verschilden. De brief van de advocaat van [B] van 16 oktober 2015 vermeldt als berekening dat [A] na verrekening van de aan hem (€ 225.800,64) en [C] (€ 67.155,56) toekomende bedragen een bedrag van
€ 158.645,08 toekomt, te vermeerderen met de wettelijke rente over dat bedrag vanaf 26 juli 2010. Ten tijde van de levering van de woning op 28 september 2015 bedroeg de vordering van [A] , aldus genoemde brief, € 185.342,44. Verderop in deze brief wordt daaraan nog toegevoegd dat de vordering van [A] op € 185.342,44 is gefixeerd. De advocaat van [A] heeft hierop gereageerd bij brief van 9 november 2015, waarin hij meldt dat zijn cliënt uit hoofde van het arrest van het gerechtshof € 185.340,- te vorderen heeft van [C] ,
[A] heeft gesteld dat de vaststellingsovereenkomst onder invloed van dwaling tot stand gekomen is, omdat hij van de foutieve calculatie van [B] is uitgegaan bij zijn akkoordverklaring. Dit beroep op dwaling snijdt echter geen hout.
De kantonrechter overweegt in dit kader allereerst dat de rechter de dwalingsregeling van artikel 6:228 BW in geval van een vaststellingsovereenkomst met terughoudendheid dient toe te passen; partijen kunnen in beginsel geen beroep doen op dwaling ter zake van hetgeen waarover werd getwist en onzekerheid bestond (HR 15 november 1985, LJNAC4400). [A] had naar het oordeel van de kantonrechter bij het aangaan van de vaststellingsovereenkomst geen onjuiste voorstelling van zaken, aangezien hij zelf een andere rekenmethode volgde dan [B] , die op een hoger uit te keren bedrag uit het depot uitkwam.
De omstandigheid dat [A] buiten rechte akkoord is gegaan met de finale (lagere) uitbetaling van een bedrag uit het depot, waarover partijen eerder twistten, komt voor zijn eigen rekening en risico. Dit klemt te meer nu [A] destijds werd bijgestaan door een advocaat. Indien [A] meende dat hij recht had op een hogere uitbetaling uit het depot, had hij zijn advocaat niet namens hem akkoord moeten laten gaan met het uiteindelijk overeengekomen bedrag van € 185.340,00. [A] kan derhalve aan zijn akkoordverklaring worden gehouden.
Gelet op het vorenstaande heeft [B] aan [A] uitgekeerd hetgeen hem rechtens - krachtens de vaststellingsovereenkomst tussen hen - toekwam, het bedrag van
€ 185.340,00. Aldus heeft [B] de zorgplicht betracht die in de gegeven omstandigheden van hem mocht worden verwacht en is er dus geen sprake van een beroepsfout waarvoor [B] aansprakelijk is. De vordering van [A] zal daarom worden afgewezen.
[A] zal als de in het ongelijk te stellen partij in de kosten van het geding worden veroordeeld, aan de zijde van [B] vastgesteld op € 600,00 (2 punten x € 300,00) aan salaris gemachtigde.

De kantonrechter:
wijst de vorderingen van [A] af;
veroordeelt [A] in de kosten van het geding, tot op heden aan de zijde van [B] vastgesteld op € 600,00;
verklaart het vonnis voor wat betreft de kostenveroordeling uitvoerbaar bij voorraad.
Aldus gewezen door mr. R. Giltay, kantonrechter, en uitgesproken ter openbare terechtzitting van 31 juli 2018 in tegenwoordigheid van de griffier.
c 520
"
ECLI_NL_RBOBR_2016_445.xml|False|"Meerderjarigenbewind. Aansprakelijkheid bewindvoerder
zittingsplaats Eindhoven
Civiel Recht
Zaaknummer	: 3907068
Rolnummer 	: 15-2294
Uitspraak 	: 28 januari 2016
in de zaak van:

wonende te [woonplaats 1] ,
eiser,
gemachtigde: aanvankelijk: mr. A.J.H. Peters,
thans: mr. H.H.C. van de Kerkhof (Postbus 311, 5700 AH Helmond),
t e g e n :
wonende te [woonplaats 2] ,

gevestigd te [woonplaats 2] ,
gedaagden,
gemachtigde: mw.mr. S.C. van Haarlem-Kriekaart (ARAG, Postbus 230, 3830 AE Leusden).
Deze blijkt uit de volgende stukken:
- de dagvaarding, met producties;
- de conclusie van antwoord, met producties;
- de conclusie van repliek, tevens houdende vermindering van eis;
- de conclusie van dupliek.
Eiser wordt hierna "" [rechthebbende] "" genoemd, terwijl gedaagden als "" [de bewindvoerder] "" en "" [X] "" worden aangeduid.
Bij beschikking van de kantonrechter te Eindhoven d.d. 23 april 2013 is op de voet van artikel 1:431 BW een bewind ingesteld over alle goederen die (zullen) toebehoren aan [rechthebbende] , met benoeming van [de bewindvoerder] tot bewindvoerder. Voorafgaand aan deze benoeming had op 7 of 27 maart 2013 reeds een intakegesprek plaatsgevonden tussen [rechthebbende] en [de bewindvoerder] .
Bij brief van 9 mei 2013 heeft [de bewindvoerder] een beheer- en een leefgeldrekening aangevraagd bij Rabobank [plaats] . Deze rekeningen zijn op 17 mei 2013 geopend.
[de bewindvoerder] heeft op 26 juni 2013 het UWV en de belastingdienst aangeschreven met het verzoek de aan [rechthebbende] toekomende uitkering respectievelijk toeslagen voortaan te storten op de beheerrekening. Vanaf augustus 2013 zijn deze inkomsten door genoemde instanties gestort op de beheerrekening. Voor het eerst in september 2013 zijn maandelijkse budgetplannen opgesteld door [de bewindvoerder] .
Bij beschikking van eerdergenoemde kantonrechter d.d. 3 februari 2014 is [de bewindvoerder] in verband met een verstoorde verstandhouding ontslagen als bewindvoerder en is een opvolgend bewindvoerder benoemd.
[rechthebbende] stelt, kort samengevat, het volgende.
[de bewindvoerder] heeft zich niet als een goed bewindvoerder gedragen en verwijtbaar gehandeld doordat zij niet de zorgvuldigheid in acht heeft genomen die van een goed bewindvoerder mag worden verwacht. Er is sprake van een veelvoud van slordigheden, onvolkomenheden en fouten en vooral van onvoldoende voortvarend handelen. Dat is onaanvaardbaar gelet op de wettelijke taak van een bewindvoerder en op het feit dat [rechthebbende] tot een kwetsbare groep van personen behoort die juist bescherming behoeft. [rechthebbende] lijdt aan ernstige dyslexie waardoor hij niet in staat is om te lezen; de bewindvoerder heeft daar nauwelijks tot geen rekening mee gehouden.
Schuldeisers werden niet of nauwelijks aangeschreven, zodat [rechthebbende] zelf veel aanmaningen bleef ontvangen, er was geen plan van aanpak, toeslagen werden niet of verkeerd aangevraagd, de beslagvrije voet werd niet bewaakt, signalen van [rechthebbende] en zijn moeder om tot actie over te gaan werden genegeerd en er zijn (nieuwe) schulden ontstaan of opgelopen. Het bewind heeft niets opgelost en de situatie alleen maar verergerd.
Meer in het bijzonder heeft [de bewindvoerder] in de volgende kwesties haar taak niet goed uitgevoerd:




Als gevolg van het nalatig en/of onvoldoende voortvarend handelen in deze kwesties is [de bewindvoerder] op grond van artikel 1:444 BW aansprakelijk voor de schade. Deze schade beloopt een bedrag van € 1.049,37. Dit bedrag bestaat onder meer uit (€ 143,00 + € 851,98 =) € 994,98 in verband met een gerechtelijke procedure inzake ontbinding van de huurovereenkomst en ontruiming.
Op voormelde gronden vordert [rechthebbende] , zakelijk weergegeven en na vermindering van eis bij repliek:




Subsidiair heeft [rechthebbende] dezelfde vorderingen ingesteld tegen [X] .
[de bewindvoerder] en [X] hebben verweer gevoerd. Voor zover van belang zal dat hierna ter sprake komen.
[rechthebbende] heeft geen grondslag gesteld voor zijn vorderingen tegen [X] , zodat deze vorderingen worden afgewezen.
Bij de beoordeling van de vorderingen, voor zover ingesteld tegen [de bewindvoerder] , wordt het volgende voorop gesteld. In artikel 1:444 BW is bepaald dat een bewindvoerder jegens de rechthebbende aansprakelijk is, indien hij in de zorg van een goed bewindvoerder tekortschiet, tenzij de tekortkoming hem niet kan worden toegerekend. Op grond van artikel 1:362 BW (dat volgens artikel 1:445 lid 4 BW van overeenkomstige toepassing is bij bewind) kan de rechter ambtshalve de schade vaststellen, die de rechthebbende door slecht bewind van de bewindvoerder heeft geleden en de bewindvoerder tot vergoeding daarvan veroordelen.
Voor zover [de bewindvoerder] het verweer heeft gevoerd, dat zij vanwege ziekte haar taak niet goed heeft kunnen vervullen, die taak heeft moeten overdragen aan een vervang(st)er en eventuele tekortkomingen dientengevolge niet aan haar kunnen worden toegerekend, wordt dat verweer verworpen. Ingevolge de artikelen 76, 170 en 171 van boek 6 BW is de bewindvoerder aansprakelijk voor de gedragingen en/of fouten van personen die hij bij de vervulling van zijn taak inschakelt, zulks op gelijke wijze als hij zelf jegens de rechthebbende aansprakelijk zou zijn.
Ingevolge artikel 1:436 lid 4 BW en de Landelijke Aanbevelingen Meerderjarigenbewind
Één van de kerntaken van een professionele bewindvoerder is, dat hij met voldoende voortvarendheid zorg draagt voor de (tijdige) ontvangst van inkomsten en het doen van uitgaven op de wijze als in de wet aangegeven, dus met gebruikmaking van een bankrekening op naam van de rechthebbende.
In het onderhavige geval is aan deze verplichting niet voldaan doordat [de bewindvoerder] onvoldoende voortvarend heeft gehandeld. Vanaf 24 april 2013 had [de bewindvoerder] het beheer over de goederen van [rechthebbende] . De beheerrekening is echter niet direct na 23 april 2013 aangevraagd en pas na ruim twee maanden heeft [de bewindvoerder] stappen ondernomen om de inkomsten van [rechthebbende] op de beheerrekening te laten storten. In zoverre heeft [de bewindvoerder] niet als goed bewindvoerder gehandeld. Een en ander klemt temeer, nu reeds in maart 2013 een voorgesprek (
Aan de door [rechthebbende] gevorderde schade ligt in hoofdzaak ten grondslag, dat hij door toedoen van [de bewindvoerder] betrokken is geraakt in een door Woonpartners aangespannen procedure tot ontbinding van de huurovereenkomst en ontruiming. Volgens de in die procedure uitgebrachte dagvaarding d.d. 28 februari 2014 (prod. 12 van [rechthebbende] ) was op die datum sprake van een huurachterstand van € 1.873,43 en had die achterstand betrekking op de huur over de maanden maart, mei, juli, november en december 2013. Ten tijde van de dagvaarding d.d. 28 februari 2014 was er op die achterstand (nog) niets in mindering betaald. Volgens de stellingen in die dagvaarding en de daarbij overgelegde producties is door [de bewindvoerder] op 24 oktober 2013 een betalingsregeling met Woonpartners getroffen, welke regeling door Woonpartners bij brief van 1 november 2013 is bevestigd. De door [de bewindvoerder] zelf voorgestelde regeling hield in, dat de op dat moment bestaande huurachterstand in twaalf termijnen van telkens € 92,85 zou worden afgelost. Volgens de dagvaarding is echter geen enkele betaling verricht en heeft [de bewindvoerder] zich niet gehouden aan de overeengekomen betalingsregeling.
[rechthebbende] voert aan, dat de hoge huurachterstand en de gerechtelijke procedure door toedoen van [de bewindvoerder] zijn veroorzaakt, aangezien de volgende bedragen voor huurbetalingen hadden kunnen en moeten worden aangewend:
- € 252,00 aan misgelopen huurtoeslag. Pas voor het eerst in september 2013 is huurtoeslag op de beheerrekening gestort. De voordien ontvangen huurtoeslag is gestort op een (andere) bankrekening van [rechthebbende] waarop een debetstand stond en van welke rekening geen betalingen meer mochten worden gedaan. Die huurtoeslag kon daarom niet voor betaling van de huur worden aangewend.
- [de bewindvoerder] heeft ten onrechte voorrang gegeven aan betaling van een rekening van de energiemaatschappij boven betaling van de huur.
- Door niet alleen in augustus 2013 maar ook in de maanden september tot en met november 2013 en januari 2014 de premie uitvaartverzekering ad € 53,35 te betalen is een bedrag van
€ 213,40 niet ten goede gekomen aan betaling van de huur.
Hoewel een en ander deels is betwist door [de bewindvoerder] , wordt aan deze betwisting voorbij gegaan, omdat volgens het e-mailbericht d.d. 24 oktober 2013 van [de bewindvoerder] de situatie op die datum kennelijk zodanig was dat zij een voorstel voor een betalingsregeling kon doen met eerdervermelde inhoud. Voldoende aannemelijk is dat, als [de bewindvoerder] die door haar zelf voorgestelde betalingsregeling zou zijn nagekomen, Woonpartners niet zou zijn overgegaan tot het aanspannen van een gerechtelijke procedure. Slotsom is dus, dat deze gerechtelijke procedure (en de daarmee gemoeide kosten) door [de bewindvoerder] is veroorzaakt. Deze kosten ad (€ 143,00 + € 851,98 =) € 994,98 zijn door [rechthebbende] toegelicht en genoegzaam met bewijsstukken onderbouwd en door [de bewindvoerder] niet voldoende weersproken. Genoemd bedrag is daarom toewijsbaar.
Bij dagvaarding heeft [rechthebbende] een bedrag van € 1.093,81 aan schadevergoeding gevorderd. Bij repliek (punt 20) is de vordering met € 44,44 verminderd, zodat een bedrag van € 1.049,37 resteert. In overweging 4.6.2. is een bedrag van € 994,98 toegewezen, zodat
€ 54,39 resteert. Uit de dagvaarding noch uit de conclusie van repliek wordt duidelijk waarop dit bedrag is gebaseerd. Dit bedrag zal daarom worden afgewezen.
[de bewindvoerder] zal als de grotendeels in het ongelijk gestelde partij in de proceskosten worden veroordeeld.

De kantonrechter:
verklaart voor recht dat [de bewindvoerder] in de zorg van een goed bewindvoerder is tekortgeschoten;
veroordeelt [de bewindvoerder] om binnen acht dagen na dit vonnis aan [rechthebbende] een bedrag van € 994,98 te voldoen, vermeerderd met de wettelijke rente daarover vanaf 1 december 2013 tot de dag der voldoening;
veroordeelt [de bewindvoerder] in de kosten van het geding, voor zover aan de zijde van [rechthebbende] gevallen en tot op heden begroot op € 94,19 wegens dagvaardingskosten, € 78,00 wegens griffierecht en € 200,00 wegens bijdrage in het gemachtigdensalaris (niet met btw belast);
verklaart dit vonnis, voor zover het betreft voormelde veroordelingen tot betaling, uitvoerbaar bij voorraad;
wijst af hetgeen meer of anders is gevorderd.
Dit vonnis is gewezen door mr. G.J. Roeterdink, kantonrechter te Eindhoven, en uitgesproken ter openbare terechtzitting van 28 januari 2016, in tegenwoordigheid van de griffier.
vastgesteld door het LO(VC)K, versie december 2009, te vinden op
"
ECLI_NL_RBNHO_2016_7554.xml|False|"Huurrecht. Gedaagde heeft haar verplichting om huur te betalen opgeschort i.v.m. ernstige overlast. Ook nadat eiseres een andere woning voor haar vond is gedaagde niet gaan betalen. Eigenlijk vindt gedaagde (gedurende deze procedure blijkt dat) dat zij in aanmerking komt voor huurprijsvermindering. Dit had gekund o.g.v. art. 7:208 lid 1 BW jo 7:257 lid 1 BW, maar daar is gedaagde nu te laat mee. Vordering eiseres wordt toegewezen.
Afdeling Privaatrecht
Sectie Kanton - locatie Haarlem
Zaaknr./rolnr.: 4977800 \ CV EXPL  16-3533
Uitspraakdatum: 5 oktober 2016


gevestigd te Amsterdam
eiseres
verder te noemen: Ymere
gemachtigde: Geerlings & Hofstede (Amsterdam)
tegen

wonende te [woonplaats]
gedaagde
verder te noemen: [gedaagde]
gemachtigde: mr. M. Raaijmakers
1.1.
Ymere heeft bij dagvaarding van 4 april 2016 een vordering tegen [gedaagde] ingesteld. [gedaagde] heeft schriftelijk geantwoord. Op 2 september 2016 heeft een zitting plaatsgevonden. De griffier heeft aantekeningen gemaakt van wat partijen ter toelichting van hun standpunten naar voren hebben gebracht. Voorafgaand aan de zitting heeft de gemachtigde van [gedaagde] op 1 september 2016 de bij zijn antwoord ontbrekende productie alsnog toegezonden.
Ymere heeft aan [gedaagde] vanaf 2013 tot en met 27 november 2014 verhuurd de woning aan het adres [adres] (hierna “de woning”) tegen een maandelijkse huur van € 609,10, te voldoen bij vooruitbetaling.
Tijdens deze huurperiode heeft [gedaagde] ernstige overlast ervaren door een andere huurder van Ymere, zijnde een groot gezin bestaande uit 8 tot 10 personen.
2.3.
Bij brief van 15 oktober 2013 heeft Ymere schriftelijk bevestigd aan [gedaagde] dat zij voor haar op zoek zou gaan naar een andere woning. Vervolgens heeft overleg plaats gevonden tussen Ymere en [gedaagde] met betrekking tot andere woonruimte. Nadat twee woningen door Ymere waren aangeboden en door [gedaagde] waren geweigerd, heeft Ymere uiteindelijk nog een derde woning aangeboden in [woonplaats] die door [gedaagde] is aanvaard.
De huurovereenkomst met betrekking tot de woning is beëindigd met ingang van 29 november 2014.
Bij brief van 22 mei 2014 heeft de gemachtigde van [gedaagde] het volgende aan Ymere geschreven:
[gedaagde] heeft de huur over de maanden september, oktober en november 2014 onbetaald gelaten, in totaal voor een bedrag van € 1.786,69, waarop € 709,10 in mindering is betaald door [gedaagde] .
Ymere vordert dat de kantonrechter [gedaagde] uit hoofde van de reeds ontbonden huurovereenkomst tussen partijen met betrekking tot de woning te [adres] , veroordeelt tot betaling van € 1.364,73, vermeerderd met de wettelijke rente over € 1.077,59. Dit bedrag is opgebouwd als volgt:-€ 1.077,59 aan huurachterstand van september 2014 tot en met 28 november 2014;
-€    195,58 aan buitengerechtelijke incassokosten
-€      91,56 ter zake van afrekening seizoen 2013.
[gedaagde] betwist de vordering (gedeeltelijk). Zij voert aan – samengevat – dat zij haar verplichting tot betaling van de paar laatste huurtermijnen heeft opgeschort wegens gederfd woongenot. Zodra Ymere met een passende oplossing kwam voor de bij Ymere bekende overlast, is zij weer gaan betalen.
Voorop gesteld moet worden dat de vordering van Ymere tot betaling van huur over de maanden september tot en met november 2014 in beginsel voor toewijzing gereed ligt. Het bestaan van de huurovereenkomst en van de achterstand wordt erkend door [gedaagde] .
Blijkens de brief van 22 mei 2014 beroept [gedaagde] zich op opschorting van haar verplichting tot huurbetaling. De vraag of [gedaagde] terecht dan wel onterecht betaling van de
Dat had alleen anders kunnen zijn indien [gedaagde] tijdig, dat wil zeggen binnen 6 maanden nadat zij van het gestelde gebrek (de overlast) kennis had gegeven aan de verhuurder, een vordering had ingesteld tot huurprijsvermindering (artikel 7:207 lid 1 jo 7:257 lid 1 BW). Nu reeds in oktober 2013 (blijkbaar) bij Ymere bekend was dat [gedaagde] overlast ondervond, en in elk geval blijkens de brief van de raadsman van [gedaagde] op 22 mei 2014 duidelijk was dat [gedaagde] dit als een wezenlijke aantasting van haar huurgenot beschouwde, zodanig dat zij de huurbetaling heeft opgeschort, is deze 6 maanden termijn ten tijde van de onderhavige procedure ruimschoots verstreken. Overigens is het uiteraard de vraag of en tot welke hoogte de gestelde overlast in een dergelijke procedure zou hebben geleid tot vermindering van de huurprijs.
Nu er geen grond meer bestaat voor opschorting en er ook overigens geen gronden zijn gesteld of gebleken die rechtvaardigen dat [gedaagde] de verschuldigde huur niet betaalt, zal de vordering van Ymere worden toegewezen.
De proceskosten komen voor rekening van [gedaagde] , omdat zij ongelijk krijgt.
De kantonrechter:
veroordeelt [gedaagde] tot betaling aan Ymere van € 1.364,73 te vermeerderen met de wettelijke rente over € 1.077,59 vanaf 4 april 2016 tot aan de dag van de gehele betaling;
veroordeelt [gedaagde] tot betaling van de proceskosten, die de kantonrechter aan de kant van Ymere tot en met vandaag vaststelt op:
dagvaarding	€	97,74
griffierecht	€	471,00
salaris gemachtigde	€	300,00	;
verklaart dit vonnis uitvoerbaar bij voorraad;
wijst de vordering voor het overige af.
Dit vonnis is gewezen door mr. T.S. Pieters en op bovengenoemde datum in het openbaar uitgesproken in aanwezigheid van de griffier.
De griffier		De kantonrechter
"
ECLI_NL_RBZLY_2011_BR2577.xml|True|"Huurzaak. Kort Geding. De aanwezigheid van een hennepplantage met meer dan 800 planten in woning leidt tot ontuiming, nu een ontbinding van de huurovereenkomst onontkoombaar wordt geacht. Persoonlijke omstandigheden van huurder leggen onvoldoende gewicht in de schaal.
RECHTBANK ZWOLLE – LELYSTAD
sector kanton – locatie Zwolle
zaaknummer	: 561036 VV 11-50
datum  	: 19 juli 2011
Vonnis in het kort geding van:
de stichting WONINGSTICHTING SWZ,
gevestigd en kantoorhoudende te Zwolle,
eisende partij, hierna te noemen: ‘SWZ’,
gemachtigde mw. mr. B.J. van den Berg, advocaat te Zwolle,
tegen
[GEDAAGDE PARTIJ],
wonende te [woonplaats],
gedaagde partij, hierna te noemen: ‘[gedaagde partij]’,
gemachtigde mw. mr. J.C.E. Siebenga-Moggré, advocaat te Zwolle,
toevoeging aangevraagd.
De procedure
De kantonrechter heeft kennisgenomen van:
-	het exploot d.d. 1 juli 2011 met bijlagen, houdende een vordering tot het treffen van een voorziening bij voorraad en
-	de faxbrief d.d. 11 juli 2011 door [gedaagde partij] ingezonden producties.
De mondelinge behandeling heeft plaatsgevonden op 12 juli 2011. Verschenen zijn:
- 	namens SWZ haar wijkcoördinator Sociaal Beheer, de heer [B], bijgestaan door mw. mr. Van den Berg voormeld, en
-	[gedaagde partij], bijgestaan door mw. mr. Siebenga-Moggré voormeld.
SWZ en [gedaagde partij] hebben op deze zitting hun standpunten doen toelichten (beiden aan de hand van pleitaantekeningen, die aan de kantonrechter zijn overgelegd) respectievelijk toegelicht en geantwoord op vragen van de kantonrechter.
Het geschil
De vordering van SWZ tot het treffen van een voorlopige voorziening strekt ertoe dat de kantonrechter bij vonnis, uitvoerbaar bij voorraad:
I.	[gedaagde partij] zal veroordelen om het gehuurde te [woonplaats] aan [adres] binnen 7 dagen na betekening van het daartoe gewezen vonnis te ontruimen, inclusief al het zijne en de zijnen, onder inlevering van de sleutels bij SWZ, met machtiging van SWZ om de ontruiming te bewerkstelligen met hulp van de sterke arm van politie en justitie indien [gedaagde partij] niet aan de ontruimingsverplichting voldoet;
II.	[gedaagde partij] zal veroordelen tot betaling van een bedrag van € 545,36 voor elke maand of gedeelte daarvan dat hij na 1 juli 2011 tot aan de dag van de ontruiming van het gehuurde nog feitelijk het genot van het gehuurde heeft;
III.	[gedaagde partij] zal veroordelen tot betaling van een bedrag ad € 2.500,00 aan voorschot op de schadevergoeding, te betalen binnen 14 dagen na betekening van het daartoe gewezen vonnis;
onder veroordeling van Caliser in de kosten van de procedure.
[gedaagde partij] heeft de vordering bestreden en de afwijzing daarvan bepleit.
De vaststaande feiten
Tussen partijen staat als gesteld en erkend dan wel niet (voldoende) betwist, mede op grond van de overgelegde en in zoverre niet bestreden bescheiden, het volgende vast.
a. SWZ verhuurt sinds [datum] aan [gedaagde partij], geboren op [datum], de woning te [woonplaats] aan [adres]. De huurprijs bedraagt thans € 543,36 per maand. Op de huurovereenkomst zijn van toepassing verklaard de door SWZ gebruikte ‘algemene huurvoorwaarden zelfstandige woonruimte d.d. 1 januari 2002’.
b. In die huurvoorwaarden is onder meer bepaald:
Artikel 6
Gebruik en onderverhuur
1.	Huurder zal het gehuurde als een goed huurder en overeenkomstig de daaraan gegeven bestemming van woonruimte gebruiken.
2.	(…)
3.	(…)
4.	Het is de huurder uitdrukkelijk niet toegestaan om in de woning een hennepplantage of welke activiteit daarmee overeenkomt te voeren. Ook is het verboden om vanuit de woning verdovende middelen te verhandelen.
(…)
Artikel 8
Schade aan het gehuurde
1.	Huurder is aansprakelijk voor schade die aan het gehuurde is ontstaan door een hem toe te rekenen tekortschieten in de nakoming van een verplichting uit de huurovereenkomst. Alle schade, behalve brandschade, wordt vermoed daardoor te zijn ontstaan.
(…)
Artikel 11
Huurderszelfwerkzaamheid
1.	Het is huurder zonder toestemming van de verhuurder niet toegestaan:
- aan te bouwen, bij te bouwen of te verbouwen;
- weg te breken;
- (…)
(…)
c. Het gehuurde betreft een tussenwoning, gelegen in een rij woningen, met verdieping en zolderverdieping.
d. Op 29 maart 2011 is na een inval door de politie in het gehuurde een in werking zijnde hennepkwekerij aangetroffen. Deze kwekerij bevond zich in de woonkamer op de begane grond en in twee slaapkamers op de eerste verdieping waarvan de tussenmuur was weggebroken. De kwekerij had een omvang van 822 hennepplanten, waarvoor was ingezet 39 assimilatielampen (inclusief voorschakelapparatuur), 2 afzuiginstallaties, 2 koolstoffilters, 1 tijdschakelaar, 2 waterpompen, 1 thermostaat, 4 verwarmingselementen en 5 ventilatie-apparaten. Op de grond was telkens aangebracht waterkerend zeil. De ramen waren afgeschot dan wel van doek voorzien. De woning was via draadloze sensoren voorzien van een sms-alarm. Door energienetbeheerder Enexis is vastgesteld dat de stroom voor de kwekerij illegaal werd afgenomen doordat de stroom werd afgetapt voor de meter in de meterkast, in welk kader tevens een alternatief schakelbord was aangebracht.
e. In het van het aantreffen van de hennepkwekerij opgemaakte proces-verbaal is weergegeven dat het voor de verbalisanten aannemelijk is dat sprake is geweest van tenminste één oogst, gelet op de hoeveelheid stof op de gebruikte apparatuur, de aanwezigheid van restafval/hennepresten en op het al omgedraaid zijn van de gebruikte filters.
f. Bij brieven van 5 april 2011 en 11 mei 2011 en via een gesprek op 26 april 2011 heeft SWZ [gedaagde partij] kenbaar gemaakt dat zij vanwege het door hem aanwezig hebben van een hennepkwekerij de huurovereenkomst wilde beëindigen, bij voorkeur op minnelijke wijze.
g. Bij brief van 17 mei 2011 heeft [gedaagde partij] - samengevat - zijn spijt betuigd, de achtergronden toegelicht van zijn besluit om in zijn woning een hennepkwekerij toe te staan en zijn belang bij behoud van de woning uiteengezet.
h. De woning is vanaf 29 maart 2011 verstoken van elektriciteit.
De standpunten van partijen
Op wat SWZ aan haar vordering ten grondslag heeft gelegd en [gedaagde partij] in reactie daarop heeft aangevoerd, zal, voor zover van belang, in het navolgende worden ingegaan.
De beoordeling
1.
De spoedeisendheid van de zaak is, mede gelet op hetgeen hierna wordt overwogen, in voldoende mate komen vast te staan. De omstandigheid dat SWZ enige tijd heeft gepoogd om [gedaagde partij] tot een minnelijke regeling te brengen, doet aan die spoedeisendheid niet af.
2.
SWZ legt aan haar vordering tot ontruiming ten grondslag dat [gedaagde partij] toerekenbaar tekortschiet in de nakoming van de op hem rustende verplichting uit de huurovereenkomst nu hij het gehuurde voor een andere bestemming heeft gebruikt dan is overeengekomen en hij zich niet als een goed huurder heeft gedragen. SWZ voert daartoe aan dat [gedaagde partij] de woning heeft gebruikt voor een hennepkwekerij van 822 planten die op 29 maart 2011 door de politie is ontmanteld, welke hennepkwekerij voor haar onacceptabel is, te meer nu sprake is geweest van het illegaal aftappen van stroom.
3.
[gedaagde partij] heeft niet weersproken wat SWZ omtrent de hennepkwekerij heeft gesteld. Gelet voorts op de inhoud van het door SWZ overgelegde en in zoverre niet door [gedaagde partij] bestreden ‘voorlopig proces-verbaal aantreffen hennepkwekerij’ gaat  de kantonrechter voorshands uit van de juistheid van de stellingname van SWZ ter zake.
4.
Aangenomen moet worden dat het gebruik van de woning voor het telen van hennep overlast, hinder of gevaar voor zijn omgeving en/of SWZ heeft meegebracht. Het gebruik van die woning met de omvang en de apparatuur als kennelijk geconstateerd, creëert immers een reële kans op overlast en/of gevaar voor beschadiging of erger van het gehuurde en de directe omgeving. Als algemeen bekend geldt immers dat de teelt van hennep - zeker in geval van deze omvang - een aanzienlijke behoefte aan water en energie meebrengt, waarop de voorzieningen in een voor bewoning bedoeld pand niet zijn berekend. Dat dan het telen en houden van een hoeveelheid van 822 hennepplanten geen gevaar, zoals brandgevaar door overhitting en/of kortsluiting, te meer nu de stroomvoorziening is gemanipuleerd, of overlast, zoals door stank, geluid of warmte, oplevert, kan niet worden gezegd. Bij een teelt van die omvang en met de geschetste inrichting kan evenmin worden gezegd dat het slechts zou gaan om een kwekerij van bescheiden omvang, bedoeld voor eigen gebruik, doch dient er van te worden uitgegaan dat er sprake is van een professionele hennepkwekerij.
5.
Nu vaststaat dat op 29 maart 2011 in de woning van [gedaagde partij] een professionele hennepkwekerij met de hiervoor omschreven kenmerken is aangetroffen, moet dat als een zwaarwichtige tekortkoming worden aangemerkt in de nakoming van de in artikel 7:213 BW én in de huurovereenkomst van partijen neergelegde verplichting om zich als een goed huurder te gedragen.
6.
Dat er vanuit moet worden gegaan dat de aanwezigheid van de hennepkwekerij (mede) een gevolg is van de sinds januari 2011 bij [gedaagde partij] optredende huidaandoening, de daaruit volgende arbeidsongeschiktheid en de daardoor ontstane financiële problemen, maakt dat niet anders. Voor zover [gedaagde partij] met een beroep op die omstandigheden betoogt dat de tekortkoming niet aan hem toerekenbaar is, geldt immers dat toerekenbaarheid van een tekortkoming geen voorwaarde is voor ontbinding van een (huur)overeenkomst en daardoor evenmin een voorwaarde is voor de gevorderde ontruiming.
7.
Bij de vraag of op grond van voormelde toerekenbare tekortkoming, bij wege van voorlopige voorziening in kort geding, een vordering tot een zeer ingrijpende maatregel als ontruiming kan worden toegewezen, dient - gelet op de waarborgen waarmee de wet de rechten van huurders van woonruimte bekleedt - grote terughoudendheid te worden betracht. Voor toewijzing van een dergelijke vordering zal dan ook slechts plaats zijn indien deze vooruit loopt op een vonnis in een bodemprocedure waarbij met grote mate van waarschijnlijkheid eveneens de ontruiming zal worden bevolen, terwijl bovendien sprake moet zijn van een zodanig ernstige tekortkoming dat de beslissing in de bodemzaak niet kan worden afgewacht.
8.
Het door [gedaagde partij] aangehaalde belang bij voorzetting van de huurovereenkomst, te weten dat hij voor zijn verdere herstel van de bij hem vanaf januari 2011 optredende huidaandoening en overigens voor een succesvol maatschappelijk functioneren afhankelijk is van deze woonruimte, is, in het licht van de geconstateerde tekortkoming - een misdrijf -, de daarbij in het leven geroepen risico's, het feit dat de woning door het aanbrengen van de hennepkwekerij aanmerkelijk is beschadigd, welke beschadiging [gedaagde partij] thans niet kan herstellen vanwege het aan hem ontbreken van financiële middelen en het verstoken zijn van elektriciteit, en de overige omstandigheden van het geval, van onvoldoende gewicht tegenover het gerechtvaardigde belang van SWZ om aantasting van haar bezit en van de betreffende buurt door (een herhaalde) illegale teelt van hennep, zulks in strijd met de bestemming van dat bezit, tegen te gaan en daaraan in voorkomende gevallen consequenties te verbinden, ook indien dat ontruiming uit het door haar verhuurde zou inhouden.
9.
In dit geval is dan ook naar het oordeel van de kantonrechter voldoende aannemelijk dat in een bodemzaak (tevens) de ontruiming zal worden bevolen. Voorts kan, gezien het inherent gevaarzettende gedrag van [gedaagde partij], welk gedrag nog steeds in brede maatschappelijke kringen als onaanvaardbaar wordt gewaardeerd, en de risico’s waaraan de buurtgenoten van [gedaagde partij] én SWZ zijn blootgesteld, waarvan vooralsnog niet valt in te zien dat zij die risico’s behoren te accepteren, niet worden gesteld dat een beslissing in de hoofdzaak kan worden afgewacht. Een vordering tot ontruiming is onder die omstandigheden dan ook voor toewijzing vatbaar.
10.
De slotsom is dat thans (in voldoende mate) is komen vast te staan dat in een bodemprocedure zal standhouden de stelling van SWZ dat wegens huurderswangedrag van [gedaagde partij] aan de huurovereenkomst een einde dient te komen. Dit betekent dat, nu het voor een voorlopige voorziening als gevorderd noodzakelijke vooruitzicht bestaat op een voor SWZ positieve uitkomst van een procedure ten gronde, de gevorderde ontruiming toewijsbaar is, met dien verstande dat SWZ laatstgenoemde procedure onverwijld dient aan te spannen.
11.
Voor het overige strekt de gevorderde voorziening tot betaling van een geldsom. Voor toewijzing van een dergelijke vordering in kort geding is slechts dan plaats, als het bestaan en de omvang van de vordering in hoge mate aannemelijk zijn, terwijl voorts uit hoofde van onverwijlde spoed een onmiddellijke voorziening vereist is en het risico van onmogelijkheid van terugbetaling bij afweging van de belangen van partijen aan toewijzing niet in de weg staat.
11.1
De onderbouwing van het spoedeisend belang van SWZ komt erop neer dat de vordering tot een voorschot op de vergoeding van geleden schade gerechtvaardigd is omdat de gevaarlijke situatie in en rondom de woning vanwege de aangerichte schade nog steeds niet is hersteld en dat zij die schade door haar eigen, gekwalificeerde medewerkers wil laten herstellen. Uit vaste jurisprudentie volgt dat de aanwezigheid van het spoedeisend belang een noodzakelijk en apart te toetsen vereiste is voor toewijzing van een geldvordering in kort geding. Wat SWZ in dit verband heeft gesteld, kan - ook indien met welwillende blik bezien - niet tot het oordeel leiden dat van de vereiste spoedeisendheid sprake is. De enkele omstandigheid dat die vordering tot schadevergoeding enige grond zou hebben - welke stelling overigens door [gedaagde partij] is betwist - brengt niet mee dat van spoedeisendheid geen sprake hoeft te zijn. De omstandigheid dat SWZ (wellicht) de schade met haar eigen medewerkers zal moeten herstellen, levert evenmin een spoedeisend belang op.
11.2
Het spoedeisend belang betreffende een doorbetaling van huur vanaf 1 juli 2011 tot aan de dag van de ontruiming ontbeert iedere onderbouwing. Nu onomstreden is dat [gedaagde partij] tot op heden geen huurachterstand heeft doen ontstaan, is niet in voldoende mate aannemelijk geworden dat SWZ een spoedeisend belang bij een voorziening dienaangaande.
11.3
Zowel de gevorderde veroordeling tot betaling van voormeld voorschot als de gevorderde veroordeling tot doorbetaling van de huur tot aan de dag van ontruiming zullen dan ook worden afgewezen vanwege het ontbreken van voldoende spoedeisend belang.
12.
Hetgeen partijen verder nog naar voren hebben gebracht, behoeft derhalve geen bespreking.
13.
[gedaagde partij] zal in de kosten van deze procedure worden verwezen.
De beslissing in kort geding
De kantonrechter:
-	veroordeelt [gedaagde partij] om binnen tien dagen na betekening van dit vonnis genoemde woonruimte aan [adres] te [woonplaats], met al het zijne en de zijnen te ontruimen en te verlaten en daarin niet weer te keren, onder afgifte van alle bij de woning behorende sleutels en alles wat verder tot het gehuurde behoort ter algehele en vrije beschikking van SWZ te stellen en ontruimd te houden, bij gebreke waarvan SWZ die woonruimte door middel van een deurwaarder kan ontruimen, zonodig geholpen door de sterke arm;
-	gelast SWZ om binnen tien dagen na betekening van dit vonnis aan [gedaagde partij] aan hem uit te brengen een dagvaarding voor een procedure ten gronde omtrent een ontbinding van de huurovereenkomst tussen partijen, zonodig met bijkomende vorderingen;
-	veroordeelt [gedaagde partij] in de kosten van het geding, tot op heden aan de zijde van SWZ begroot op:
•	€ 400,00 voor salaris gemachtigde
•	€   90,81 voor explootkosten
•	€ 106,00 voor vastrecht;
-	verklaart dit vonnis uitvoerbaar bij voorraad;
-	wijst het meer of anders gevorderde af.
Aldus gewezen door mr. W.F. Boele, kantonrechter, en uitgesproken in de openbare terechtzitting van 19 juli 2011, in tegenwoordigheid van de griffier.
"
ECLI_NL_RBLIM_2017_10726.xml|True|"Ontbinding huurovereenkomst. Gebreken rechtvaardigen niet de opschorting van de huur.
Burgerlijk recht
Zittingsplaats Roermond
Zaaknummer: 6013307 \ CV EXPL  17-4624

in de zaak van:

wonend te [woonplaats eisende partij in conventie, verweerder in reconventie] ,
eisende partij in conventie, verweerder in reconventie,
gemachtigde mr. D.M. Gijzen,
tegen:

wonend op een bij de deurwaarder bekend adres in Roermond,
gedaagde partij in conventie, eisende partij in reconventie,
gemachtigde R. Otten.
Partijen zullen hierna “ [eisende partij in conventie, verweerder in reconventie] ” en “ [gedaagde partij in conventie, eisende partij in reconventie] ” genoemd worden.
Het verloop van de procedure blijkt uit:
de dagvaarding, met producties;
de conclusie van antwoord in conventie en van eis in reconventie, met producties;
de beslissing waarbij een comparitie van partijen is bepaald;
de comparitie van partijen die is gehouden op 5 oktober 2017;
de voorafgaand aan de comparitie door [gedaagde partij in conventie, eisende partij in reconventie] ingediende stukken, tevens houdende wijziging van eis.
Ten slotte is vonnis bepaald.
[gedaagde partij in conventie, eisende partij in reconventie] huurt van [eisende partij in conventie, verweerder in reconventie] onzelfstandige woonruimte aan de [adres woonruimte] in [plaats woonruimte] tegen een bij schriftelijke huurovereenkomst overeengekomen huurprijs van € 450,00 per maand, telkens vóór de 25e van de betreffende maand te voldoen.
[gedaagde partij in conventie, eisende partij in reconventie] heeft bij brief van 16 maart 2017 aan [eisende partij in conventie, verweerder in reconventie] laten weten de huurbetaling op te schorten totdat de in de brief genoemde gebreken zijn verholpen.
[gedaagde partij in conventie, eisende partij in reconventie] heeft de huur over de maanden februari 2017 tot en met oktober 2017 niet voldaan. Wel heeft [gedaagde partij in conventie, eisende partij in reconventie] in totaal driemaal een bedrag van € 100,00 aan [eisende partij in conventie, verweerder in reconventie] betaald, dus in totaal € 300,00.
[eisende partij in conventie, verweerder in reconventie] vordert – samengevat – ontbinding van de huurovereenkomst en ontruiming van het gehuurde, alsmede betaling van de achterstallige huurpenningen (ad € 1.700,00 bij dagvaarding), een en ander vermeerderd met rente en kosten als omschreven in de dagvaarding.
[gedaagde partij in conventie, eisende partij in reconventie] vordert - na wijziging van eis:





En namens de Werkgroep:

[gedaagde partij in conventie, eisende partij in reconventie] heeft bij conclusie van antwoord verweer gevoerd tegen de vordering van [eisende partij in conventie, verweerder in reconventie] . [eisende partij in conventie, verweerder in reconventie] heeft ter zitting mondeling verweer gevoerd tegen de vorderingen van [gedaagde partij in conventie, eisende partij in reconventie] .
Op de stellingen van partijen wordt hierna, voor zover van belang, nader ingegaan.
In de samenhang van de vorderingen ziet de kantonrechter aanleiding deze gezamenlijk te bespreken.
[eisende partij in conventie, verweerder in reconventie] legt aan zijn vorderingen ten grondslag de hierboven vermelde huurachterstand.
[gedaagde partij in conventie, eisende partij in reconventie] daarentegen stelt de huurbetaling te hebben opgeschort, gelet op een aantal gebreken aan het gehuurde. [gedaagde partij in conventie, eisende partij in reconventie] stelt bereid te zijn de betalingen na herstel van de gebreken te zullen hervatten; de achterstallige huurpenningen ziet zij echter als tegemoetkoming voor zijn klachten en gederfd huurgenot. [gedaagde partij in conventie, eisende partij in reconventie] vordert in reconventie onder punt 2 (veroordeling van [eisende partij in conventie, verweerder in reconventie] tot) herstel van de gebreken.
[eisende partij in conventie, verweerder in reconventie] heeft de door [gedaagde partij in conventie, eisende partij in reconventie] gestelde gebreken alle betwist. De kantonrechter zal deze hieronder bespreken.

Ter zitting is komen vast te staan dat dit probleem inmiddels is opgelost.

De kantonrechter stelt om te beginnen vast dat in de schriftelijke huurovereenkomst niets is afgesproken over het gebruik van internet. Uit de ter zitting over en weer onweersproken gelaten stellingen van partijen begrijpt de kantonrechter dat, hoewel partijen bij aanvang van de huurovereenkomst geen concrete afspraken hebben gemaakt over het gebruik van internet, [eisende partij in conventie, verweerder in reconventie] aan [gedaagde partij in conventie, eisende partij in reconventie] (en aan [andere huurder] , de andere huurder), wel de inlogcodes heeft verstrekt. Op enig moment nadat de huurovereenkomst was ingegaan is [eisende partij in conventie, verweerder in reconventie] op verzoek van [gedaagde partij in conventie, eisende partij in reconventie] en [andere huurder] naar een andere provider overgestapt en zijn partijen overeengekomen dat [gedaagde partij in conventie, eisende partij in reconventie] en [andere huurder] voor het gebruik van internet ieder € 5,00 zouden gaan bijdragen. [gedaagde partij in conventie, eisende partij in reconventie] en [andere huurder] hebben tot april 2017 ook daadwerkelijk toegang tot internet gehad.
[eisende partij in conventie, verweerder in reconventie] stelt dat hij naar aanleiding van klachten van [gedaagde partij in conventie, eisende partij in reconventie] en [gedaagde partij in conventie, eisende partij in reconventie] een zogenaamde “booster” heeft geplaatst waarna het internet ook op zolder perfect functioneerde. [eisende partij in conventie, verweerder in reconventie] stelt het internet vervolgens te hebben “uitgetrokken”, omdat [gedaagde partij in conventie, eisende partij in reconventie] en [andere huurder] in zijn ogen ten onrechte bleven klagen over de verbinding en er niets meer werd betaald.
[gedaagde partij in conventie, eisende partij in reconventie] heeft tegenover deze gemotiveerde betwisting van [eisende partij in conventie, verweerder in reconventie] geen nadere stellingen aangevoerd. Het moet er daarom voor worden gehouden dat, voor zover het internet al slecht heeft gefunctioneerd, dit probleem op enig moment is verholpen, zodat van een gebrek geen sprake meer was en [gedaagde partij in conventie, eisende partij in reconventie] geen bevoegdheid meer had tot opschorting van de huur.

[gedaagde partij in conventie, eisende partij in reconventie] stelt dat de thermostaat beneden te laag staat en dat er daarom onvoldoende mogelijkheid bestaat de warmte zelf te regelen. [eisende partij in conventie, verweerder in reconventie] heeft ter zitting toegegeven dat hij de thermostaat beneden overdag op 17 à 18 graden Celsius zet als hij gaat werken. De kantonrechter is met [gedaagde partij in conventie, eisende partij in reconventie] van oordeel dat dit te koud is en dat [eisende partij in conventie, verweerder in reconventie] deze altijd op mimimaal 21 graden zou moeten zetten, ongeacht of het nu warm of koud is, zodat de huurders de temperatuur op hun kamers zelf kunnen regelen.

Ter zitting is komen vast te staan dat de deur van de meterkast inmiddels niet meer is afgesloten, zodat dit is opgelost.

[gedaagde partij in conventie, eisende partij in reconventie] stelt dat er asbest in het dak zit en dat het dak ook onvoldoende is geïsoleerd.
[eisende partij in conventie, verweerder in reconventie] heeft ter zitting aangegeven dat het dak in 1999 geheel is vernieuwd, waarbij al het asbest is verwijderd. [gedaagde partij in conventie, eisende partij in reconventie] heeft naar aanleiding van deze gemotiveerde betwisting verder niets aangevoerd, behalve dat een cv-monteur het vermoeden heeft uitgesproken dat er asbest in het dak zat. De kantonrechter is met [eisende partij in conventie, verweerder in reconventie] van oordeel dat een enkel vermoeden onvoldoende onderbouwing is voor de stelling dat asbest aanwezig is, terwijl ook ten aanzien van de dakisolatie onvoldoende is onderbouwd dat deze gebrekkig is. Het moet er dan ook voor worden gehouden dat van een gebrek geen sprake is.

[gedaagde partij in conventie, eisende partij in reconventie] klaagt erover dat er zich in het gehuurde geen tussenmeters bevinden voor het berekenen van de gebruikte nutsvoorzieningen. Naar het oordeel van de kantonrechter levert dit echter geen tekortkoming op, omdat partijen een all-in huurprijs zijn overeengekomen.
Ten aanzien van de klacht van [gedaagde partij in conventie, eisende partij in reconventie] , dat [eisende partij in conventie, verweerder in reconventie] niet heeft gereageerd op een verzoek tot opsplitsing in huur- en servicekosten, geldt dat het [gedaagde partij in conventie, eisende partij in reconventie] vrij stond zich daarvoor tot de huurcommissie te wenden; de kantonrechter heeft hierin geen taak.
Uit het voorgaande volgt dat ten aanzien van de door [gedaagde partij in conventie, eisende partij in reconventie] gestelde gebreken alleen dat ten aanzien van de verwarming (thans nog) doel treft. De kantonrechter is met [eisende partij in conventie, verweerder in reconventie] van oordeel dat deze tekortkoming niet de opschorting van de volledige maandhuur rechtvaardigt, laat staan van negen maanden huur. Verrekening uit hoofde van een eventuele schadevergoedingsvordering is evenmin aan de orde, alleen al niet omdat ter zitting is komen vast te staan dat [gedaagde partij in conventie, eisende partij in reconventie] [eisende partij in conventie, verweerder in reconventie] ter zake niet in gebreke heeft gesteld. [eisende partij in conventie, verweerder in reconventie] is dus niet in verzuim (artikel 6:74, tweede lid, BW).
Tot slot stelt de kantonrechter vast dat [gedaagde partij in conventie, eisende partij in reconventie] (in reconventie) evenmin een vordering tot huurprijsvermindering heeft ingesteld (artikel 7:207 BW).
Het voorgaande betekent dat de vordering van [eisende partij in conventie, verweerder in reconventie] ten aanzien van de huurachterstand- waarop in de dagvaarding reeds € 100,00 in mindering is gebracht, zie punt 4.5 hierna - toewijsbaar is.
Naar het oordeel van de kantonrechter zijn de gevorderde ontbinding van de huurovereenkomst en de ontruiming van het gehuurde eveneens toewijsbaar. Immers, zelfs indien rekening wordt gehouden met een gedeeltelijke opschorting van de huur vanwege de gebrekkige verwarming, zal nog altijd een substantieel deel van de huur open staan, wat toewijzing van de daartoe strekkende vorderingen rechtvaardigt. De kantonrechter zal de huurovereenkomst dan ook ontbinden. De ontruimingstermijn zal hij vaststellen op veertien dagen na de betekening van dit vonnis. De kantonrechter acht geen althans onvoldoende grondslag aanwezig [gedaagde partij in conventie, eisende partij in reconventie] meer tijd te geven om naar andere woonruimte op zoek te gaan.
Indien partijen zulks onderling willen overeenkomen staat hen dat uiteraard vrij.
Wat de verwarming betreft stelt de kantonrechter vast dat [gedaagde partij in conventie, eisende partij in reconventie] daartoe geen concrete vordering heeft ingesteld. De kantonrechter gaat er echter van uit dat [eisende partij in conventie, verweerder in reconventie] als goed verhuurder de thermostaat continu zal instellen op een temperatuur van ten minste 21 graden Celsius. Voorts geldt dat [eisende partij in conventie, verweerder in reconventie] [gedaagde partij in conventie, eisende partij in reconventie] toegang moet geven tot het internet zodra de tussen partijen overeengekomen vergoeding daarvoor door [gedaagde partij in conventie, eisende partij in reconventie] is betaald. In dit verband merkt de kantonrechter op dat niet is komen vast te staan dat het door [gedaagde partij in conventie, eisende partij in reconventie] betaalde bedrag van € 100,00 was bedoeld om toegang te krijgen tot internet, zoals door [gedaagde partij in conventie, eisende partij in reconventie] is gesteld en door [eisende partij in conventie, verweerder in reconventie] gemotiveerd is betwist. Dit bedrag is in de dagvaarding al op de hoofdsom in mindering gebracht.
Voor zover [eisende partij in conventie, verweerder in reconventie] als verhuurder zelf overlast heeft veroorzaakt aan de huurders, onder wie [gedaagde partij in conventie, eisende partij in reconventie] , geldt dat dit grond kan zijn voor een vordering tot schadevergoeding uit hoofde van artikel 7:208 BW. [gedaagde partij in conventie, eisende partij in reconventie] heeft ter zake echter geen duidelijk omschreven vordering ingesteld, zodat de kantonrechter daarover niet kan oordelen en beslissen.
Alle overige (genummerde) vorderingen worden bij gebrek aan voldoende grondslag afgewezen.
Ten aanzien van de vordering namens “de Werkgroep” geldt dat [gedaagde partij in conventie, eisende partij in reconventie] daarin niet ontvankelijk is, nu de Werkgroep geen partij is in deze procedure. Voor zover de vordering wel geacht moet worden te zijn ingesteld door [gedaagde partij in conventie, eisende partij in reconventie] geldt dat er geen rechtsgrond is voor de toewijzing ervan. [gedaagde partij in conventie, eisende partij in reconventie] heeft weliswaar ter zitting aangeven dat de vordering moet worden gezien als pressiemiddel, echter nergens blijkt uit op grond waarvan [gedaagde partij in conventie, eisende partij in reconventie] dit pressiemiddel mag inzetten.
Het voorgaande leidt tot de conclusie dat het gevorderde in reconventie moet worden afgewezen, terwijl het gevorderde in conventie toewijsbaar is, behoudens het volgende. De wettelijke rente wordt toegewezen vanaf de vervaldata van de betreffende huurtermijnen. De gevorderde vergoeding van buitengerechtelijke incassokosten komt verder niet voor toewijzing in aanmerking, nu niet gebleken is dat in de aanmaning aan gedaagde partij een betalingstermijn van 14 dagen is gegeven ingaande de dag na ontvangst daarvan, zoals vereist door artikel 6:96 lid 6 BW. In dit verband wordt verwezen naar de uitspraak van de Hoge Raad van 25 november 2016, ECLI:NL:HR:2016:2704.

[gedaagde partij in conventie, eisende partij in reconventie] zal als de overwegend in het ongelijk gestelde partij worden veroordeeld in de kosten van deze procedure.
De kosten aan de zijde van [eisende partij in conventie, verweerder in reconventie] worden begroot op:
dagvaarding	€ 99,21
griffierecht	78,00
salaris gemachtigde
totaal 	€  527,21
De kantonrechter

ontbindt de bestaande huurovereenkomst met betrekking tot het gehuurde, staande en gelegen aan de [adres woonruimte] te [plaats woonruimte] ,
veroordeelt [gedaagde partij in conventie, eisende partij in reconventie] , om binnen twee weken na betekening van dit vonnis het gehuurde met personen en zaken te ontruimen en te verlaten en met afgifte van de sleutels ter vrije beschikking van [eisende partij in conventie, verweerder in reconventie] te stellen,
veroordeelt [gedaagde partij in conventie, eisende partij in reconventie] om aan [eisende partij in conventie, verweerder in reconventie] tegen behoorlijk bewijs van kwijting te voldoen een bedrag van € 1.500,00, te vermeerderen met de wettelijke rente vanaf de betreffende huurtermijnen, telkens tot aan de dag der algehele voldoening,
veroordeelt [gedaagde partij in conventie, eisende partij in reconventie] voorts om aan [eisende partij in conventie, verweerder in reconventie] tegen behoorlijk bewijs van kwijting te voldoen een bedrag van € 450,00 per maand of gedeelte van een maand, ingaande 31 mei 2017 tot aan het tijdstip der ontruiming,

wijst het gevorderde af,
verstaat dat [eisende partij in conventie, verweerder in reconventie] [gedaagde partij in conventie, eisende partij in reconventie] toegang zal verschaffen tot het internet, zodra [gedaagde partij in conventie, eisende partij in reconventie] de daarvoor overeengekomen vergoeding heeft voldaan,
verstaat dat [eisende partij in conventie, verweerder in reconventie] tot aan de dag van ontruiming de thermostaat continu op een temperatuur van ten minste 21 graden Celsius zal instellen,

veroordeelt [gedaagde partij in conventie, eisende partij in reconventie] in de proceskosten aan de zijde van [eisende partij in conventie, verweerder in reconventie] gevallen en tot op heden begroot op € 527,21,
verklaart dit vonnis uitvoerbaar bij voorraad wat betreft de veroordelingen,
wijst het meer of anders gevorderde af.
Dit vonnis is gewezen door mr. J.W. Rijksen en in het openbaar uitgesproken.
type: EB
coll:
"
ECLI_NL_RBAMS_2015_488.xml|True|"Woonruimte huur: structurele wanverhouding tussen inkomsten en lasten; in het midden blijft of er sprake is van dringend eigen gebruik; belangenafweging ex artikel 7: 274 lid 3 BW leidt tot afwijzing van de vordering van verhuurder tot ontbinding/beëindiging van de huurovereenkomst.







I n z a k e
beiden  [woonplaats]
eisers
tesamen nader te noemen: [eisers gezamenlijk]
gemachtigde: mr. H.M. Hielkema
t e g e n

wonende te [woonplaats]
gedaagde
nader te noemen: [gedaagde]
gemachtigde: mr. W.H.J. Luijer

tussenvonnis van 12 augustus 2014;
akte vermeerdering van eis en overleggen producties aan zijde [eiser sub 1];
comparitie na antwoord op 6 november 2014 waarbij aanwezig [eiser sub 1] en [eiser sub 2] met hun gemachtigde en [gedaagde] met haar gemachtigde. Aan haar zijde is ook aanwezig [naam].

In deze procedure staat het volgende vast:
Sinds 1999 zijn [eisers gezamenlijk] eigenaar van de drie bovenwoningen (bestaande uit vier gelijke woonlagen) aan de [adres].
Het pand dateert uit omstreeks 1890.
[eiser sub 1] en [eiser sub 2] bewonen met hun twee kinderen de bovenste twee étages.
De op de eerste twee étages gelegen woningen zijn verhuurd, waarvan de eerste étage aan [gedaagde].
[gedaagde], in juli 2014 83 jaar oud, huurt de woning sinds ongeveer 1965 tegen laatstelijk € 152,05 per maand. De woning beslaat circa 59m2 en bestaat uit een kamer-ensuite, zijkamer, douche met toilet, hal, keuken en een balkon.
De WOZ waarde van de door [gedaagde] gehuurde woning bedraagt € 258.000,00 met als peildatum 1 januari 2013.
Partijen maken gebruik van hetzelfde trappenhuis.
Op verzoek van [eisers gezamenlijk] heeft De Beheer Compagnie na een inspectie op 1 november 2013 een renovatieplan voor de door [gedaagde] gehuurde woning gemaakt
Bij brief van 7 juni 2012 en bij brief van 14 maart 2014 hebben [eisers gezamenlijk] de huurovereenkomst met [gedaagde] opgezegd tegen 1 januari 2013 respectievelijk tegen 1 oktober 2014 omdat
de door [gedaagde] betaalde huurprijs disproportioneel laag is, zodat het voor hen onmogelijk is om het pand te onderhouden;
[gedaagde] gelet op haar woonduur gemakkelijk in aanmerking komt voor een andere woning op de begane grond;
de verhoudingen slecht zijn.
[eisers gezamenlijk] hebben [gedaagde] laatstelijk aangeboden een tegemoetkoming in de verhuis- en herinrichtingskosten te verstrekken ter grootte van € 5.799,00.
[gedaagde] heeft op de brief van 14 maart 2014 niet gereageerd.
[eisers gezamenlijk] vorderen - na vermeerdering van eis - bij vonnis uitvoerbaar bij voorraad  - kort gezegd -
de ontbinding, althans de beëindiging van de huurovereenkomst en de ontruiming van de woning door [gedaagde];
de veroordeling van [gedaagde] tot betaling van € 1.000,00 met de wettelijke rente en de eventueel over de maand november 2014 ingehouden huur ad € 125,00
de (na)kosten van de procedure.
Aan hun vorderingen leggen zij de onder 1 vermelde feiten alsmede het navolgende ten grondslag.
Tussen de extreme lage, zeer beperkt stijgende huur van € 152,05 per maand en de op het gehuurde rustende, jaarlijks toenemende exploitatielasten bestaat een structurele wanverhouding (Hoge Raad 26 maart 2010, ECLI:NL:HR:2010:BL0683, NJ 2010/190 (Herenhuisarrest). Omdat de huurovereenkomst al zo lang bestaat is het effect van de achterblijvende huurprijs extreem. Van de opwaartse aanpassingen van de wettelijke huurprijzen in de loop der tijd hebben [eisers gezamenlijk] bij [gedaagde] geen gebruik kunnen maken. [gedaagde] betaalt nog geen 30% van de maximale huurprijsgrens volgens het Woningwaarderingsstelsel en 0,7 % van de WOZ-waarde. [eisers gezamenlijk] lijden per jaar een exploitatieverlies van € 8.905,17 en moeten jaarlijks steeds meer interen op hun vermogen om de huurovereenkomst met [gedaagde] te kunnen voortzetten. [eisers gezamenlijk] subsidiëren [gedaagde] met € 8.905,17 per jaar. Een huur van € 894,14 zou tot een break-even situatie leiden. Om aan dit structurele verlies een einde te maken willen zij de nimmer gerenoveerde en met gebreken behepte woning ingrijpend renoveren en hebben zij de huurovereenkomst opgezegd op grond van dringend eigen gebruik. De renovatie is niet mogelijk zonder beëindiging van de huurovereenkomst. De renovatie ten bedrage van € 58.998,00 maakt eeen huurprijs gebaseerd op 169 punten van ongeveer € 1.250,00 per maand mogelijk, waardoor een bescheiden rendement van        € 81,83 op jaarbasis kan worden verkregen, [gedaagde] kan gelet op haar leeftijd, zeer lange woonduur en ongetwijfeld beschikbare vermogen andere passende woonruimte verkrijgen. Van [eisers gezamenlijk] kan niet verlangd worden de situatie te continueren.  De belangen van [eisers gezamenlijk] bij beëindiging van de huurovereenkomst wegen aanmerkelijk zwaarder dan die van [gedaagde] bij voortzetting.
De verhouding tussen partijen is bijzonder slecht en [gedaagde] gedraagt zich al jaren als een slecht huurder en derhalve in strijd met artikel 7: 213 Burgerlijk Wetboek (BW). Dit slecht huurderschap bestaat uit: overlast en treiterijen tegenover [eisers gezamenlijk] en andere buren, het in 1999 weigeren mee te werken aan een renovatie, het in 1999 schetsen van een slecht beeld van [eisers gezamenlijk] bij Bouw- en Woningtoezicht, het in 2000 op kosten van [eisers gezamenlijk] werkzaamheden door bouwvakkers laten uitvoeren, het in 2000 onheus bejegenen van de elektricien en timmerlieden, het onnodig laten branden van het licht in het trappenhuis, het niet gebruiken van de afzuigkap bij koken, het in het verleden veroorzaken van geluidsoverlast door een hond van een kennis, het pas na lang aandringen en schade verwijderen van bloempotten op dak benedenburen, het in 2011 mishandelen van [eiser sub 1] door een gast van [gedaagde], het niet meewerken aan een door [eisers gezamenlijk] gewenste splitsing van het gebouw, intimerend gedrag, het in 2011 insmeren van de trap met een plakkerige substantie, het met teveel water laten schoonmaken van de houten trap, die daardoor verrot, het medio 2012 uitschelden van [eiser sub 1], het blijven hard zetten van de televisie ondanks schriftelijke sommatie om dat na te laten en het door [eisers gezamenlijk] meermalen moeten inschakelen van de politie. Aanschrijvingen om het wangedrag te staken hebben geen effect. Pogingen om relatie te verbeteren evenmin. Daar werkt [gedaagde] niet aan mee. Ook betaalt zij stelselmatig de huur te laat en sinds februari 2014 betaalt zij elke maand zonder recht € 125,00 minder omdat zij in 2013 waterschade (herstelkosten een gesteld bedrag van € 1.250,00) zou hebben gehad. [eisers gezamenlijk] zijn nimmer in gebreke gesteld; er is geen bewijs van schade (ook niet geconstateerd bij inspectie woning door de Beheercompagnie) of van reparatiekosten. Per 1 oktober 2014 bedraagt de achterstand € 1.000,00 en derhalve meer dan driemaal de maandhuur. Het (kennelijke) beroep van [gedaagde] op de huurwetgeving is onaanvaardbaar gelet op de eisen van redelijkheid en billijkheid (artikel 6:2 BW en 6: 248 lid BW).
[gedaagde] voert gemotiveerd verweer. Haar komt wel degelijk een beroep op huurbescherming toe.
Zij betwist dat [eisers gezamenlijk] structureel een verlies lijden van € 8.905,17:
er wordt geen onderhoud gepleegd; een reservering van € 2.580,00 is onterecht;
toerekening van een bedrag ad € 5.640,38 aan hypotheeklasten is onterecht. De lage huurprijs die [gedaagde] betaalt, is ongetwijfeld van invloed geweest op de koopprijs van het pand in 1999.
Als [eisers gezamenlijk] al verliezen lijden, zijn dat verliezen die zij bij aankoop konden voorzien. Dat maakt dat zij niet kunnen stellen dat zij het gehuurde dringend nodig hebben voor eigen gebruik en dat van hen de belangen van beide partijen naar billijkheid in aanmerking nemend, niet kan worden gevergd de huurovereenkomst voort te zetten. [eisers gezamenlijk] kunnen een destijds bij aankoop willens en wetens genomen financieel risico niet op [gedaagde] afwentelen. [gedaagde] heeft er - gelet op haar leeftijd en mindere mobiliteit, hulp van buren en dergelijke - enorm belang bij dat zij in de reeds meer dan 60 jaar door haar bewoonde woning en in de haar bekende buurt kan blijven wonen. Gelet op haar leeftijd zal de woning binnen afzienbare tijd door natuurlijk verloop vrijkomen. De door [eisers gezamenlijk] genoemde passende woonruimtes zijn te duur en niet passend.
Ook betwist [gedaagde] dat zij zich niet als goed huurder zou gedragen. De relatie tussen partijen is niet goed, maar het is veeleer [eiser sub 1] die telkens op zoek is naar conflicten. De door [eisers gezamenlijk] genoemde conflicten zouden zich in een periode van 13 jaar hebben voorgedaan en op een aantal zaken heeft [gedaagde] geen invloed gehad, zoals op een hond van een vriend die blaft, een handgemeen met een gast en het niet gebruiken van een afzuigkap (er is geen afzuigkap en geen rookkanaal daarvoor). Zij betwist aansprakelijk te zijn voor schade aan de trap, voor intimidatie te hebben gezorgd (zij is 83 en 1.57 meter lang !) en de trap met een olieachtige substantie te hebben ingesmeerd. Het zijn ongefundeerde beschuldigingen. [gedaagde] heeft niet veel goeds van [eisers gezamenlijk] te verwachten. Een oprechte wil bij [eisers gezamenlijk] om de relatie te verbeteren is er niet. Op 22 oktober 2013 heeft [naam] namens [gedaagde] [eisers gezamenlijk] aansprakelijk gesteld voor schade als gevolg van een waterlekkage vanuit de woning van [eisers gezamenlijk] Herstel kostte [gedaagde] € 950,00. Sinds februari 2014 houdt [gedaagde] per maand op de huur € 125,00 in ter verrekening, omdat [eisers gezamenlijk] haar schade niet vergoeden. Daarvan zijn [eisers gezamenlijk] op 2 januari 2014 op de hoogte gesteld.  Indien [gedaagde] de bedragen niet mocht inhouden, verzoekt zij haar een terme de grâce te gunnen om alsnog aan haar betalingsverplichtingen te voldoen. [gedaagde] concludeert tot afwijzing van de vorderingen van [eisers gezamenlijk] met een uitvoerbaar bij voorraad te verklaren veroordeling in de kosten van het geding

Een aantal van de door [eisers gezamenlijk] aangevoerde argumenten zijn politiek van aard, zoals de gestelde maatschappelijk ongewenste gevolgen van de wettelijke huurregulering en het door die regels door huurders (te) lang blijven wonen in een (goedkope) woning. Het is niet aan de rechter om de innerlijke waarde van wetgeving te beoordelen.
Met [eiser sub 1] c.s .is de kantonrechter van oordeel dat het maandelijkse bedrag van   € 152,05 voor de huur voor een appartement van 60 m2 op [adres] laag is. Dit blijkt ook uit de door [gedaagde] niet bestreden berekening dat de maximale huurprijsgrens voor deze woning per 1 juli 2013          € 536,01 zou zijn en [gedaagde] daar nog geen 30% van betaalt.
De huurinkomsten bedragen 12 maal € 152,05 = € 1.824,60 per jaar.
De door [eisers gezamenlijk] genoemde aan het appartement van [gedaagde] toegerekende kosten bedragen:
jaarlijkse belastingen: 				€      355,64
verzekeringspremie				€      215,16
hypotheek (25% kosten pand)			€   5.640,38
kosten VVE algemene ruimtes 			€        80,99
rendementsheffing (gebaseerd op 60%
van de WOZ-waarde);				€  1 .857,60
- reservering onderhoudsbudget gebaseerd
op WOZ-waarde					€   2.580,00
-------------
totaal						€ 10.729,77
Gelet op de verhuurde staat en de lage huurprijs is het aannemelijk dat de voor het appartement van [gedaagde] betaalde koopprijs geen 25 % van de totale prijs van het door [eisers gezamenlijk] aangekochte pand heeft uitgemaakt en dus ligt het niet voor de hand 25% van de hypotheekkosten aan dat appartement toe te rekenen. Wat wel een redelijke verdeling is, is niet vast te stellen bij gebrek aan gegevens, zoals bijvoorbeeld met betrekking tot de koopprijs voor het pand, de hoogte van de hypotheek en gegevens over de in de koop begrepen tweede etage en de staat van de derde en vierde etage.
Dat een reservering voor onderhoud van het appartement en wel tot het door [eisers gezamenlijk] genoemde bedrag gerechtvaardigd is, is, gelet op de betwisting door [gedaagde] niet komen vast te staan.
Ook met vorenstaande kannttekeningen moet worden vastgesteld dat de huur lager is dan de door [eisers gezamenlijk] te betalen rendementsheffing. Daarnaast dienen de belastingen, verzekeringspremie en een zeker bedrag aan hypotheek en onderhoud te worden betaald.
Kortom: [eisers gezamenlijk] lijden een structureel, niet als gering aan te merken verlies, zodat er sprake is van een structurele wanverhouding tussen huurinkomsten en de op de woning rustende kosten.
Of die structurele wanverhouding in dit geval tot de conclusie dient te leiden dat er sprake is van dringend eigen gebruik, laat de kantonrechter in het midden, nu de in artikel 7: 274 lid 3 BW voorgeschreven belangenafweging maakt dat de kantonrechter de vordering van [eisers gezamenlijk] op die grond niet toewijst.
Het is evident dat het negatieve rendement van [eisers gezamenlijk] bij de exploitatie van de aan [gedaagde] verhuurde woning een zwaarwegend belang vormt voor toewijzing.
Maar: de 83 jaar oude [gedaagde] heeft een evident belang om de laatste jaren van haar leven niet te hoeven verhuizen en te kunnen blijven wonen in een al 60 jaar door haar bewoonde woning in een voor haar vertrouwde omgeving met het netwerk waarop zij kan steunen om zelfstandig te kunnen blijven wonen. Redelijkerwijs kan van haar niet verlangd worden te verhuizen. Hierbij neemt de kantonrechter mede in aanmerking dat ten tijde van de aankoop van het pand door [eisers gezamenlijk] in 1999 de woning op de eerste etage aan [gedaagde] was verhuurd tegen een aan [eisers gezamenlijk] bekende huurprijs. De hoogte van die huurprijs en de bewoonde staat van dat appartement zullen mede voor de hoogte van de door [eisers gezamenlijk] te betalen koopprijs van belang zijn geweest. [eisers gezamenlijk] wisten waaraan zij begonnen en zij hebben kennelijk genoegen genomen met de beperkte huuropbrengsten.
De vordering tot beëindiging van de huurovereenkomst wegens dringend eigen gebruik wordt dan ook afgewezen. De kantonrechter bepaalt dat de huurovereenkomst voor onbepaalde tijd wordt voortgezet.

Het is duidelijk dat de verhouding tussen partijen is verstoord. Dat levert echter geen grond voor ontbinding van de huurovereenkomst op. In dit geval is er op dit moment geen sprake van een tekortkoming aan de zijde van [gedaagde] op grond van wangedrag, die een ontbinding van de huurovereenkomst rechtvaardigt. De aan [gedaagde] gemaakte verwijten zijn of te lang geleden (problemen met electricien, hondengeblaf en dergelijke) en/of zijn niet komen vast te staan (besmeuren en doelbewust te nat laten schoonmaken van de trap) en/of komen bij gebreke aan een nadere toelichting niet voor haar rekening en risico (zoals het zonder afzuigkap koken bij gebreke van een afzuigkap en rookkanaal in het gehuurde, de mishandeling van [eiser sub 1] door een gast van [gedaagde] ) en/of zijn te gering, althans is de ernst daarvan niet voldoende onderbouwd, zoals het gestelde intimiderende gedrag van [gedaagde] en het hard aan hebben staan van de televisie.

Vaststaat dat [gedaagde] [eisers gezamenlijk] niet  in de gelegenheid heeft gesteld eventuele als gevolg van waterschade ontstane gebreken te verhelpen. Er is enkel aanspraak gemaakt op gestelde kosten van herstel. Dat betekent dat er geen verzuim aan de zijde van [eisers gezamenlijk] was en [gedaagde] niet de bevoegdheid ingevolge artikel 7: 206 lid 3 BW had om op kosten van de verhuurder tot herstel van gebreken over te gaan. [gedaagde] mocht deze kosten niet verrekenen met door haar verschuldigde huur.
[gedaagde] wordt dan ook veroordeeld om de huurachterstand, die tot en met november 2014 € 1.125,00 bedraagt, te vermeerderen met de wettelijke rente te voldoen.
De (hoogte van de) huurachterstand is een tekortkoming die in beginsel een ontbinding van de huurovereenkomst rechtvaardigt. Op dit beginsel maakt de kantonrechter in de gegeven omstandigheden in die zin een uitzondering, dat [gedaagde] een terme de grâce wordt vergund.

Er wordt beslist als volgt.
[eisers gezamenlijk] dient als de grotendeels  in het ongelijk gestelde partij de eigen kosten van de procedure te dragen en de helft van die van [gedaagde].

De kantonrechter:
I. 	veroordeelt [gedaagde]  om binnen één maand na heden aan [eisers gezamenlijk] te betalen € 1.125,00 aan huurachterstand met de wettelijke rente vanaf de respectieve vervaldata tot de dag voldoening;
en voorts voor het geval [gedaagde] niet aan deze veroordeling voldoet en [gedaagde] niet binnen één maand na heden niet alle tot op dat moment vervallen huurtermijnen heeft voldaan:
II. ontbindt de tussen partijen bestaande huurovereenkomst met betrekking tot de onroerende zaak [adres].
III. veroordeelt [gedaagde] om deze onroerende zaak met al wie en al wat zich daarin vanwege [gedaagde] bevindt te ontruimen en te verlaten en met overgifte van de sleutels geheel ter vrije beschikking van [eisers gezamenlijk] te stellen, welke ontruiming zo nodig door de deurwaarder bewerkstelligd kan worden met behulp van de sterke arm conform het in artikel 555 e.v. jo. 444 Rv bepaalde;
en voorts in elk geval:
IV. bepaalt dat bij voortzetting van de huurovereenkomst de huurovereenkomst voor onbepaalde tijd wordt verlengd;
V. veroordeelt [eisers gezamenlijk] in de proceskosten die aan de zijde van [gedaagde] tot op heden begroot worden op ½ van € 400,00 en derhalve € 200,00 aan salaris van de gemachtigde, voor zover van toepassing, inclusief btw;
VI. veroordeelt [gedaagde] tot betaling van een bedrag van € 50,00 aan nasalaris, te verhogen met een bedrag van € 68,00 onder de voorwaarde dat betekening van het vonnis heeft plaatsgevonden en [gedaagde] niet binnen 14 dagen na aanschrijving vrijwillig aan het onder I. van dit vonnis besliste heeft voldaan, een en ander voor zover van toepassing, inclusief btw;
VII. verklaart dit vonnis uitvoerbaar bij voorraad;
VIII. wijst de overige vorderingen af.
Aldus gewezen door mr. P. van der Kolk-Nunes, kantonrechter, en uitgesproken ter openbare terechtzitting van 20 januari 2015 in tegenwoordigheid van de griffier.
"
ECLI_NL_RBAMS_2014_1722.xml|True|"kort geding; ontruiming woning in verband met verzamelwoede

Afdeling privaatrecht, voorzieningenrechter civiel
zaaknummer / rolnummer: C/13/558102 / KG ZA 14-104 MW/EB

in de zaak van
de vereniging

gevestigd te Amsterdam,
eiseres in conventie bij dagvaarding van 29 januari 2014,
verweerster in reconventie,
advocaat mr. H.M. Meijerink te Amsterdam,
tegen

wonende te Amsterdam,
gedaagde in conventie,
eiser in reconventie,
advocaat mr. E. Huls te Amsterdam.
Partijen zullen hierna ook wel [de woningcorporatie] en [de huurder] worden genoemd.
Ter terechtzitting van 24 februari 2014 heeft [de woningcorporatie] gesteld en gevorderd overeenkomstig de in fotokopie aan dit vonnis gehechte dagvaarding. [de huurder] heeft verweer gevoerd met conclusie tot weigering van de gevraagde voorziening, en vervolgens in reconventie gevorderd overeenkomstig de in fotokopie aan dit vonnis gehechte akte. [de woningcorporatie] heeft de vordering in reconventie bestreden. Beide partijen hebben producties in het geding gebracht. Na verder debat is de zitting pro forma aangehouden, teneinde partijen de gelegenheid te bieden een minnelijke regeling te treffen. Bij brief van 21 maart 2014 heeft [de woningcorporatie] de voorzieningenrechter verzocht vonnis te wijzen, eventueel voorafgegaan door een voortzetting van de behandeling of een plaatsopneming. Bij brief van 24 maart 2014 heeft [de huurder] eveneens aangestuurd op een vonnis. Daarop is telefonisch aan partijen doorgegeven dat op 7 april 2014 vonnis zal worden gewezen. Op 25 maart 2014, nadat de behandeling was gesloten, heeft de voorzieningenrechter een brief ontvangen die [de huurder] rechtstreeks aan haar had gestuurd. Die brief is aan [de huurder] geretourneerd. De advocaten van partijen hebben daarvan bericht ontvangen.
Ter zitting waren aan de zijde van [de woningcorporatie] aanwezig[bestuurder] (algemeen bestuurslid),[de beheerder](Hoofd Beheer) en mr. Meijerink. [de huurder] was aanwezig met mr. Huls.
[de woningcorporatie] verhuurt aan [de huurder] de woning aan het adres [adres] (hierna: de woning). De woning is gelegen in een groot appartementencomplex.
[de huurder] lijdt aan verzamelwoede. Zijn woonsituatie is op 5 maart 2013 besproken tijdens een overleg op het Stadsdeel, waarbij het Stadsdeel (Meldpunt zorg en overlast), de politie, de GGD, de GGZ inGeest, de Jellinek, het Maatschappelijk Werk en – namens [de woningcorporatie] – [de beheerder] (hierna: [de beheerder]) aanwezig waren.
Het overleg heeft ertoe geleid dat op 5 april 2013 een brief aan [de huurder] is gestuurd die onder meer de volgende passages bevat:
“(…)
Op maandag 11 maart jl zijn [hulpverlener] (GGZ inGeest) en [de beheerder] bij u langs geweest. [de hulpverlener] gaf toen aan dat het echt 2 voor 12 is. De wijze van bewoning
Wij hebben besloten dat nu nog niet te doen. Niet omdat wij akkoord zijn met de huidige wijze van bewoning, maar wel omdat er
U laat wekelijks een medewerker van de GGZ inGeest toe. Doel van die bezoeken is om samen met deze medewerker voortgang te maken met vermindering van de spullen in uw appartement.
U geeft het hoofd beheer van [de woningcorporatie] 2 keer per jaar toegang tot uw appartement om te beoordelen of er inderdaad voortgang wordt geboekt;
U plaatst geen spullen op de gang, naast de deur van uw appartement. Ook nu weer staat er een stoel. Als deze vrijdag 12 april niet is weggehaald wordt de stoel verwijderd. Dat geldt vanaf dan ook voor alle andere spullen die buiten uw appartement worden neergezet: deze worden verwijderd;
Vóór 1 januari 2014 liggen er geen stapels papier meer op de grond van de gang, woonkamer, slaapkamer en keuken. Spullen liggen op tafel of in een kast. Het is mogelijk de vloer helemaal te stofzuigen;
Vóór 1 januari 2014 is uw slaapkamer geschikt om in te slapen. Dan zijn de spullen/het papier wat daar staat opgeruimd en is er ruimte voor een matras. Ook hier ligt niets aan losse spullen of papier meer op de grond.
(…)
Als deze verbetering op 1 januari 2014 helemaal is doorgevoerd, is het uiteraard ook geheel de bedoeling dat uw woning ook in deze opgeruimde staat blijft. (…)”
[de huurder] heeft deze brief voor akkoord ondertekend.
Een brief van [de woningcorporatie] aan [de huurder] van 6 september 2013 luidt, voor zover hier relevant:
“(…) In vervolg op de afspraken die wij maakten en vastlegden op 5 april ben ik op 8 juli jl. bij u langs geweest. Ik constateerde toen dat de opgaande lijn waar even sprake van was, helaas verdwenen is. De aanwezige berg papier in uw appartement was eerder toe- dan afgenomen.
Op 2 september zijn twee bestuursleden bij u langs geweest. Zij constateerden dat er wederom geen verbetering heeft plaatsgevonden. De vloer was niet vrijgemaakt, er kon nog steeds niet gestofzuigd worden. Ook was in de aangrenzende kamer geen zichtbare start gemaakt met opruimen, zodat er een matras zou kunnen worden geplaatst. (…)
Daarbij constateren we dat er niet wekelijks een medewerker van de GGZ in Geest bij u langs komt. Dat is tegen de gemaakte afspraken is. Ook is het nog lange tijd voorgekomen dat u spullen buiten uw appartement plaatste. Ook dat was tegen de afspraken. De laatste weken gebeurt dit niet meer. (…)”
Op 6 december 2013 heeft [de beheerder] aan [de huurder] geschreven:
“Helaas moet ik constateren dat er sinds een aantal dagen weer spullen buiten uw appartement staan. Dit is zoals u weet niet toegestaan. Ik verzoek u alles weg te halen. Spullen die er a.s. maandag nog staan worden verwijderd.”
Op 17 december 2013 heeft [de beheerder] [de huurder] aangeschreven met het doel een afspraak te maken voor een bezoek aan de woning. Op deze brief heeft [de huurder] niet gereageerd. Hij heeft ook niet gereageerd op een brief van de advocaat van [de woningcorporatie] van 3 januari 2014 met daarin een gelijkluidend verzoek.
Bij brief van 20 januari 2014 heeft het Stadsdeel Zuid aan [de beheerder] meegedeeld dat zij er ondanks hun inspanningen niet in zijn geslaagd de extreme overlast op de woning te doen ophouden of tot een aanvaardbaar niveau terug te brengen en dat om die reden is besloten de interventie vanuit het Meldpunt Zorg en Overlast te beëindigen.
Op 21 maart 2014 heeft mr. Meijerink namens [de woningcorporatie] aan de voorzieningenrechter geschreven:
“(…) Op 3 maart jl. heeft gedaagde meegewerkt aan een inspectie van het gehuurde. Door deze inspectie werd duidelijk dat het gehuurde nog steeds dermate veel inboedel bevat dat daardoor sprake is van brandgevaar en van een hygiënisch onverantwoorde situatie.
Zaken als papier, kleding en etenswaren lagen/hingen door en naast elkaar. Gedaagde kookt niet in het keukentje, maar in de gang. De slaapkamer, die tevens een wastafel bevat was volledig in gebruik als berging, zodat er niet kon worden geslapen en gedaagde zich er niet kon wassen.
In de woonkamer is slechts een kleine ruimte niet vol en dit is deels veroorzaakt doordat gedaagde een deel van hetgeen daar stond buiten het gehuurde op een overloop had geplaatst (waar het niet mag staan) terwijl gedaagde nog tijdens de inspectie duidelijk maakte dat hij deze zaken na het bezoek weer in zijn woning wilde plaatsen.
Met toestemming van gedaagde is een aantal foto’s gemaakt en hieruit wordt duidelijk dat de bewoning niet conform de afspraken is
(…)
Na de inspectie op 3 maart jl. is gedaagde opnieuw in de gelegenheid gesteld deze afspraken na te komen. Gedaagde heeft dit aanbod geaccepteerd en er is tussen partijen overeen gekomen dat op 20 maart 2014 een tweede inspectie zou plaats vinden (…)
Op 20 maart jl. bleek helaas nauwelijks sprake van enige verbetering: in de slaapkamer is een gangetje naar de wastafel gemaakt, zodat deze kan worden gebruikt. De slaapkamer is echter nog steeds niet geschikt om in te slapen; overal in de woning liggen/staan losse spullen, kleding en etenswaren liggen door elkaar en er wordt nog steeds gekookt in de gang. Een stoel die eerder op de overloop stond is toegevoegd aan de al overvolle inboedel van de woonkamer. Ook elders in het gebouw, zoals op de zolderetage, komt eiseres spullen tegen die van [de huurder] zijn, en daar niet horen te staan. Dit geeft de indruk dat er eerder sprake is van verplaatsing van spullen dan van het opruimen ervan. (…)”
Op de als bijlagen bij deze brief meegezonden foto’s is te zien dat zich in de woonkamer en de kamer met de wastafel stapels ongeordende goederen bevinden. Verder is te zien dat er in een ruimte die geen keuken lijkt te zijn, te midden van diverse soorten goederen, een tweepits kookplaatje op een ijskast is geplaatst.
Een door mr. Huls namens [de huurder] aan de voorzieningenrechter gezonden brief van 24 maart 2014 luidt, voor zover hier relevant:
“(…) De spullen in de slaapkamer zijn destijds door medewerkers van het Leger des heils zorgvuldig opgestapeld. Gedaagde heeft een begin gemaakt met het vrijmaken van dit gedeelte van de woning. Zo is de wastafel thans weer bereikbaar en in gebruik (…). Gedaagde tracht etenswaren veilig te stellen teneinde te voorkomen dat dit muizen aantrekt.
Op de overloop bevinden zich geen spullen van gedaagde. Wel heeft gedaagde, zoals iedere bewoner, een box op de zolderetage en heeft hij één koffer tijdelijk in een andere – ongebruikte – box gezet. (…)”
[de woningcorporatie] vordert, kort gezegd, [de huurder] te veroordelen de woning binnen vier weken na vonnisdatum te ontruimen en hem te veroordelen in de proceskosten.
[de huurder] vordert [de woningcorporatie] te verbieden wooninspecties te verrichten en haar te veroordelen in de proceskosten.
[de woningcorporatie] stelt zich, samengevat weergegeven, op het standpunt dat de woonsituatie van [de huurder] brandgevaarlijk en onhygiënisch is. Pogingen om aan die al langere tijd bestaande situatie een einde te maken, zijn tevergeefs geweest. Het Meldpunt Zorg en Overlast heeft een zogenaamde einde interventie-verklaring afgegeven. Omdat [de woningcorporatie] mede verantwoordelijk is voor de veiligheid en het huurgenot van haar overige huurders in het complex, ziet zij geen andere oplossing dan ontruiming van de woning te vorderen.
[de huurder] is van mening, kort weergegeven, dat een spoedeisend belang bij de vorderingen van [de woningcorporatie] ontbreekt. Hij betwist verder dat sprake is van ernstige overlast en stelt dat het Hoofd Beheer met het eisen van wooninspecties grove inbreuk op zijn privacy maakt. Hij vindt dat die inspecties moeten worden stopgezet. [de huurder] stelt dat hij de brief van 5 april 2013, waarin hij zich akkoord heeft verklaard met inspecties van de woning, onder de dreiging van een ontruiming heeft ondertekend en dat hij zijn akkoordverklaring naderhand heeft ingetrokken.
Op de stellingen van partijen wordt hierna, voor zover van belang, nader ingegaan.

In een kort geding is een vordering tot ontruiming slechts toewijsbaar indien voldoende aannemelijk is dat de bodemrechter de vordering eveneens zal toewijzen en indien van de eisende partij niet kan worden gevergd dat zij de uitkomst van een bodemprocedure afwacht.
[de huurder] kampt al geruime tijd met verzamelwoede. Met de nodige hulpverlening is getracht het aantal goederen in de woning tot een aanvaardbaar niveau terug te brengen. Op 5 april 2013 hebben partijen afspraken gemaakt over de voorwaarden waaronder [de woningcorporatie] zou afzien van het starten van een ontruimingsprocedure. Deze afspraken zijn neergelegd in de brief van 5 april 2013 (zie 2.3). [de huurder] stelt dat hij die brief onder de dreiging van een ontruiming voor akkoord heeft ondertekend en dat hij zijn akkoord daarom naderhand heeft ingetrokken. Naar het oordeel van de voorzieningenrechter heeft [de woningcorporatie] geen onaanvaardbare druk op [de huurder] uitgeoefend om hem te bewegen akkoord te gaan met de door haar gestelde voorwaarden. [de woningcorporatie] heeft [de huurder] er terecht op gewezen dat indien de situatie in de woning niet zou verbeteren, de dreiging van een ontruiming reëel was. Dat die dreiging reëel was, blijkt uit het feit dat de aanwezigen bij het overleg op 5 april 2013, waaronder de hulpverleners, de situatie niet langer beheersbaar vonden indien deze niet structureel zou verbeteren. [de huurder] kan dan ook worden gehouden aan de op 5 april 2013 met [de woningcorporatie] gemaakte afspraken. Overigens geldt dat ook indien die afspraken niet zouden zijn gemaakt, [de huurder] op grond van artikel 7:213 van het Burgerlijk Wetboek als een goed huurder voor de woning en de omgeving daarvan moet zorgen. Dit houdt onder meer in dat de woning niet vervuilt, dat daarin geen gevaarlijke situatie ontstaat of andere overlast wordt veroorzaakt.
Vervolgens ligt de vraag voor of sprake is van gevaarzetting of een onaanvaardbaar gebrek aan hygiëne, zoals [de woningcorporatie] stelt. [de huurder] betwist dat sprake is van een onaanvaardbare situatie. Hij erkent meer papier (in de vorm van dossiers) in huis te hebben dan de gemiddelde mens, maar volgens hem gaat het niet om een buitensporige hoeveelheid. Bovendien is volgens hem geen sprake van brandgevaar, omdat hij geen kaarsen of ander open vuur gebruikt. Verder betwist [de huurder] dat de woning onhygiënisch is. Hij stelt dat er geen vieze vaat in de keuken staat en dat de woning niet stinkt. Hij stoort zich aan de bemoeizucht van [de woningcorporatie]. Hij is van mening dat het feit dat hij op een slaapbank in de woning slaapt, op een kookstel in de gang kookt en zich niet aan de wasbak in de extra kamer wast, geen ontruimingsgrond oplevert.
Overwogen wordt als volgt. Uiteraard heeft een huurder in beginsel de vrijheid om zelf te bepalen hoe hij zijn woning inricht en waar hij slaapt. Dit wordt anders indien de wijze waarop de huurder de woning gebruikt onaanvaardbare risico’s oplevert voor de huurder zelf en de directe woonomgeving. In dat licht moeten de uitlatingen van [de woningcorporatie] worden gezien. Zij tracht slechts te bereiken dat [de huurder] die risico’s tot aanvaardbare proporties terugbrengt. Naar het oordeel van de voorzieningenrechter is [de huurder] hierin niet geslaagd. Uit de overgelegde foto’s en brieven blijkt dat grote delen van de woning onbruikbaar zijn door de stapels spullen die zich daarin bevinden. Daardoor is de woning niet of nauwelijks schoon te houden. Verder heeft [de huurder] niet betwist dat de ijskast in de keuken niet toegankelijk is en dat zakjes voedsel aan haken in het plafond hangen, dit laatste in een poging om te voorkomen dat muizen op het voedsel afkomen. Deze combinatie van factoren bergt een groot risico op ongedierte in zich. Bovendien levert de grote hoeveelheid spullen een gevaarlijke situatie op, omdat de situatie in de woning daardoor oncontroleerbaar en onbeheersbaar is. Brand kan ook zonder open vuur ontstaan, bijvoorbeeld door schroeien of kortsluiting. Naar het oordeel van de voorzieningenrechter heeft [de huurder] hiermee zijn zorgplicht voor de woning geschonden.
Dat [de huurder] in staat is om de woonsituatie binnen aanvaardbare grenzen te krijgen en te houden, is niet aannemelijk geworden. Reeds in maart 2013 is hem te verstaan gegeven dat het twee voor twaalf was. Sindsdien is een jaar verstreken en de woonsituatie lijkt niet of nauwelijks te zijn verbeterd. Bovendien blijkt uit de stellingen van [de huurder] dat hij het bestaan van het probleem niet onderkent.
Op grond van het voorgaande acht de voorzieningenrechter aannemelijk dat de ontruiming in een bodemprocedure zal worden toegewezen. [de woningcorporatie] heeft een voldoende spoedeisend belang bij haar vordering, nu zij als verhuurder een verantwoordelijkheid heeft om de situatie van gevaarzetting te beëindigen. De vordering zal derhalve worden toegewezen. De ontruimingstermijn zal worden bepaald op zes weken na de betekening van het vonnis.
Uiteraard staat het [de woningcorporatie] vrij om de ontruimingstitel niet zonder meer ten uitvoer te leggen, maar eerst in overleg met GGZ te treden, zoals zij ter zitting heeft verklaard. Anders dan [de huurder] meent, heeft [de woningcorporatie] niet toegezegd hem pas te zullen ontruimen als hij vervangende woonruimte heeft gevonden.
[de huurder] zal als de grotendeels in het ongelijk gestelde partij in de proceskosten in conventie moeten worden veroordeeld. Deze kosten worden aan de zijde van [de woningcorporatie] begroot op:
- griffierecht	€	608,00
- salaris advocaat
Totaal	€ 	1.424,00
6. De beoordeling in reconventie
Uit hetgeen hiervoor over de vordering in conventie is overwogen vloeit voort dat  [de woningcorporatie] er geen belang meer bij heeft de woning te inspecteren om te kunnen beoordelen of [de huurder] de gemaakte afspraken (nog) naleeft. Aan de andere kant is niet te verwachten dat [de woningcorporatie] in afwachting van de (relatief spoedige) ontruiming nog inspecties wenst voorafgaand aan de ontruiming. Nu [de woningcorporatie] echter de vordering onvoldoende heeft bestreden, zal deze worden toegewezen.
[de woningcorporatie] zal als de in het ongelijk gestelde partij worden veroordeeld in de proceskosten in reconventie. Wegens samenhang met de conventie worden deze kosten begroot op nihil.
De voorzieningenrechter

veroordeelt [de huurder] om binnen zes weken na betekening van het vonnis de woning aan [adres] met al de zijnen en het zijne te verlaten en te ontruimen en onder afgifte van de sleutels aan [de woningcorporatie] ter beschikking te stellen,
veroordeelt [de huurder] in de proceskosten, aan de zijde van [de woningcorporatie] tot op heden begroot op € 1.424,00,
verklaart dit vonnis in conventie tot zover uitvoerbaar bij voorraad,
wijst het meer of anders gevorderde af,

verbiedt [de woningcorporatie] in afwachting van de hiervoor onder 7.1 bedoelde ontruiming wooninspecties te verrichten in de woning van [de huurder],
veroordeelt [de woningcorporatie] in de proceskosten, aan de zijde van [de huurder] tot op heden begroot op nihil.
Dit vonnis is gewezen door mr. M. van Walraven, voorzieningenrechter, bijgestaan door mr. E. van Bennekom, griffier, en in het openbaar uitgesproken op
7 april 2014.
type: eB
coll:
"
ECLI_NL_RBNNE_2013_BZ8128.xml|True|"Huurecht; art. 7:213 BW; ontbinding van de huurovereenkomst wegens overlast.
Langdurige en ernstige overlast aan omwonenden leidt tot ontbinding van de huurovereenkomst, ook al is er bij de huurder sprake van psychische en lichamelijke problemen.
RECHTBANK NOORD-NEDERLAND
Afdeling Privaatrecht
Locatie Assen
zaak-/rolnummer: 358964 \ CV EXPL  12-5856
Vonnis van de kantonrechter van 16 april 2013 in de hoofdzaak en in het incident
in de zaak van
de stichting Stichting Woonconcept,
hierna te noemen: Woonconcept,
gevestigd te Meppel,
eisende partij,
gemachtigde: mr. W.J. Aardema,
tegen
[gedaagde],
hierna te noemen: [gedaagde],
wonende te [adres],
gedaagde partij,
toegevoegd gemachtigde: mr. G.A. de Boer.
1. De procedure
1.1 De Wet Herziening Gerechtelijke Kaart is op 1 januari 2013 in werking getreden. De rechtbanken Assen, Groningen en Leeuwarden vormen met ingang van die datum tezamen de nieuwe rechtbank Noord-Nederland. Het rechtsgebied van deze rechtbank beslaat de provincies Drenthe, Fryslân en Groningen. De zaak wordt daarom verder behandeld en beslist door de rechtbank Noord-Nederland, locatie Assen.
1.2 Het verloop van de procedure blijkt uit:
- de dagvaarding van 5 november 2012 met producties;
- de incidentele vordering van 11 december 2012 tot het treffen van een voorlopige voorziening;
- de conclusie van antwoord van 8 januari 2013.
1.3 Krachtens de mondelinge rolbeschikking van de kantonrechter van 23 januari 2013 is op 26 februari 2013 een comparitie na antwoord, tevens mondelinge behandeling van de incidentele vordering, gehouden. Daarvan is een proces-verbaal opgemaakt, dat bij de stukken zit.
1.4 Ten slotte is in overleg met partijen bepaald dat vonnis zal worden gewezen, waarvan de datum nader is vastgesteld op vandaag.
2. De vaststaande feiten
2.1 De kantonrechter gaat uit van de volgende feiten, die vaststaan omdat ze niet of niet voldoende zijn betwist en/of blijken uit de in zoverre onweersproken gelaten inhoud van de overgelegde producties.
2.2 Woonconcept verhuurt als rechtsopvolger van de stichting Meppeler Woonstichting sinds 14 september 1988 een woning aan [gedaagde] aan de [adres].
Art. 6 van de huurovereenkomst bepaalt:
""1.
Huurder zal het gehuurde als een goed huisvader en overeenkomstig de daaraan gegeven bestemming van de woonruimte gebruiken.
2.
Huurder zal het gehuurde gedurende de huurtijd zelf bewonen en er zijn hoofdverblijf hebben.""
2.3 In de nacht van 6 op 7 september 2005 is door [gedaagde] brand veroorzaakt bij de voordeur van zijn woning. Bij brief van 15 september 2005 is [gedaagde] door Woonconcept aangesproken op zijn gedrag.
2.4 Medio 2011 is Woonconcept gebleken dat [gedaagde] het gehuurde niet bewoonde. [gedaagde] heeft aan Woonconcept desgevraagd te kennen gegeven dat hij het gehuurde niet kon bewonen vanwege psychische klachten. Tevens gaf [gedaagde] te kennen dat hij onder begeleiding van de heer [X] van verslavingszorg Noord Nederland (hierna: VNN) het gehuurde weer zou kunnen bewonen.
2.5 Begin januari 2012 is [gedaagde] het gehuurde weer gaan bewonen. Vanaf dat tijdstip is Woonconcept geconfronteerd met klachten van omwonenden. Uit navraag van Woonconcept bleek dat mevrouw [Y] bij [gedaagde] was ingetrokken. [Y] is oud-huurder van Woonconcept. Krachtens uitspraak van de kantonrechter te Assen van
8 november 2011 is de huurovereenkomst tussen Woonconcept en [Y] ontbonden op grond van door [Y] veroorzaakte overlast. De woning van [Y] is op
4 januari 2012 ontruimd.
2.6 Als gevolg van de door [gedaagde] - samen met [Y] - veroorzaakte overlast heeft Woonconcept zich genoodzaakt gezien aan een buurvrouw van [gedaagde] en haar zoontje  vervangende woonruimte toe te wijzen. Bij mevrouw [A] was, blijkens een brief van haar huisarts, sprake van psychische nood en emotionele uitputting.
2.7 Bij brief van 8 maart 2012 van Woonconcept is aan [gedaagde] bevestigd dat hij zonder afzegging niet is verschenen op een afspraak op 7 maart 2012. Voorts vermeldt de brief:
""Bij herhaling van ongewenst woongedrag en het blijven veroorzaken van onder andere geluidsoverlast overwegen wij andere stappen te zetten. Dit houdt in dat wij mogelijk een juridische procedure starten en dat wij de rechtbank vragen om beëindiging van uw huurovereenkomst en ontruiming van uw woning.""
2.8 In een klachtbrief van 27 maart 2012 van mevrouw [A] valt te lezen:
""Wij kunnen de overlast niet omzeilen. Ik zit vol angst in mijn huis. Bang dat ze ([gedaagde] en [Y], advocaat) met een dronken kop bij de verkeerde deur staan en mijn ramen gaan ingooien … en dan? Ik kan geen kant op, en de politie is er niet gelijk. Dus hoe kan ik mijn zoontje beschermen? (…) Uit veiligheid verblijf ik een aantal dagen per week elders. Zodat mijn zoontje en ik ook een keer kunnen slapen en uit de angst kunnen.""
Bij deze brief is gevoegd een incidentenoverzicht.
2.9 Op 24 mei 2012 heeft een bespreking plaatsgevonden. Daarbij waren aanwezig een medewerker van Woonconcept, de wijkagent en verschillende professionele hulpverleners die beroepshalve met zowel [gedaagde] als [Y] te maken hebben. Ook [Y] was aanwezig; [gedaagde] is, hoewel uitgenodigd, niet aanwezig. Naar aanleiding van deze bespreking heeft [gedaagde] op 1 juni 2012 een (door Woonconcept toegestuurde) verklaring ondertekend waarin hij akkoord gaat met begeleiding van de VNN bij het stoppen met drinken. Intussen gaat de overlast, blijkens een melding van mevrouw [A] van
18 mei 2012 door.
2.10 Blijkens meldingen van omwonenden en de politie gaat de overlast door in de maanden juni tot en met oktober 2012. Bij de politie betreft het tientallen meldingen vanaf januari 2012.
2.11 In haar brief van 18 oktober 2012 maakt Woonconcept melding van recente klachten en kondigt zij een juridische procedure aan tot ontbinding van de huurovereenkomst. Toezeggingen van [gedaagde] om geen overlast meer te zullen veroorzaken is hij, aldus Woonconcept in deze brief, niet nagekomen.
3. De vordering en het verweer, samengevat en zakelijk weergegeven
3.1 Woonconcept vordert de ontbinding van de huurovereenkomst, de veroordeling tot ontruiming van het gehuurde binnen veertien dagen na betekening van het vonnis, en de veroordeling tot betaling bij wege van schadevergoeding van de laatst verschuldigde maandelijkse huurpenningen vanaf de dag der ontbinding tot aan de dag der ontruiming. Bij wege van voorlopige voorziening vordert Woonconcept ontruiming van het gehuurde. Woonconcept beroept zich voor haar vordering op de vaststaande feiten en stelt daartoe nog het navolgende. Van de zijde van [gedaagde] is sprake van slecht huurderschap. [gedaagde] veroorzaakt overlast en hij neem personen in huis ([Y]) die eveneens overlast veroorzaken. De overlast bestaat uit geluidsoverlast, een dreigende en agressieve opstelling jegens omwonenden, het veroorzaken van schade aan het gehuurde, het niet nakomen van gemaakte afspraken ondermeer met betrekking tot drankgebruik, en het gedurende langere tijd het gehuurde niet bewonen. Dit levert op een dusdanige tekortkoming dat deze de ontbinding van de huurovereenkomst rechtvaardigt. Woonconcept heeft veel geduld betracht met [gedaagde] en [gedaagde] kansen gegeven, maar dit heeft geen resultaat opgeleverd. Mede in het belang van omwonenden c.q. medehuurders kan van Woonconcept niet worden verlangd de huurovereenkomst voort te zetten.
3.2 [gedaagde] heeft verweer gevoerd met als conclusie afwijzing van de vorderingen. Daartoe heeft hij het volgende aangevoerd. Omdat [Y] in december 2012 de woning van [gedaagde] heeft verlaten, en er dus geen samenwoning  meer is, ontbreekt het spoedeisend belang bij Woonconcept voor de gevorderde voorziening. De incidentele vordering dient te worden afgewezen.
Met betrekking tot de hoofdzaak voert [gedaagde] aan, dat hij gedurende lange tijd - van 2006 tot en met 2011 - geen overlast heeft veroorzaakt. De brandstichting dateert van 2005 en kan nu niet meer als argument worden gebruikt voor de vordering van Woonconcept. Het feit dat [gedaagde] enige tijd de woning niet heeft bewoond vanwege een depressie is onvoldoende voor ontbinding van de huurovereenkomst. De overlast is ontstaan door de komst van [Y]. Er zijn spanningen geweest waardoor [gedaagde] zich wellicht wat agressief heeft opgesteld jegens omwonenden. [gedaagde] heeft lichamelijke en psychische klachten. Hij heeft geen  mogelijkheden om terug te vallen op familie of vrienden. Mocht de huurovereenkomst worden ontbonden, dan heeft [gedaagde] geruime tijd nodig om andere woonruimte te vinden.
De beoordeling in de hoofdzaak
4. Woonconcept heeft mede aan haar vordering ten grondslag gelegd een beschadiging van het gehuurde in 2005 en een tijdelijk niet bewonen van het gehuurde in 2011. De kantonrechter laat deze bij de beoordeling buiten beschouwing. De beschadiging is zeven jaar geleden geweest en vormde destijds voor Woonconcept geen reden om ontbinding te vorderen. Dat nadien beschadigingen zijn opgetreden, is niet gesteld of gebleken. Het tijdelijk niet bewonen is het gevolg geweest van psychische klachten, aldus [gedaagde], wat niet is weersproken door Woonconcept. Ook dit is voor Woonconcept geen reden geweest destijds ontbinding te vorderen. Gelet op de achtergrond van dit tijdelijk niet-bewonen acht de kantonrechter dit onvoldoende om mee te wegen bij de huidige vordering.
5. Als vaststaand kan worden aangenomen dat de aanwezigheid van [Y] in de woning van [gedaagde] een belangrijke oorzaak is van de overlast. De overlast is ook grotendeels begonnen of manifest geworden vanaf het moment dat [Y], na haar ontruiming uit haar huurwoning, bij [gedaagde] is ingetrokken. In zijn conclusie van antwoord heeft [gedaagde] aangevoerd dat [Y] zijn woning per begin december 2012 heeft verlaten. Ter comparitie van 26 februari 2013 heeft [gedaagde] evenwel verklaard dat [Y] zijn verloofde is en dat zij weer terug is bij hem. [gedaagde] is niet bereid om [Y] de toegang tot zijn woning te ontzeggen.
6. Blijkens de verklaringen van de omwonenden bestaat de overlast uit geluidsoverlast door harde muziek, slaan met de deuren, gestamp, gegil, op de bel drukken en gelal en gebral van dronken mensen, hetzij in de woning, hetzij op de galerij, en met name ook in de nachtelijke uren. Verder wordt er geschreeuwd en gedreigd tegen omwonenden en hun kinderen. Een andere ingrijpende vorm van overlast wordt veroorzaakt door de voortdurende ruzies, het schelden en de mishandelingen tussen [gedaagde] en [Y] en het gegil en gehuil dat daarmee gepaard gaat. Het wordt door de omwonenden als beklemmend ervaren en roept gevoelens van onveiligheid op. Vast staat dat Woonconcept in verband met deze overlast zich genoodzaakt heeft gezien twee omwonenden en hun vrienden/familieleden een andere woning aan te bieden omdat deze personen psychisch dreigden in te storten.
7. De overlast is geobjectiveerd door klachtbrieven en tientallen ""mutaties"" in de politieregistraties vanaf januari 2012. Verscheidene omwonenden hebben logboeken bijgehouden van de overlast. Blijkens ter comparitie overgelegde politiemutaties en logboeken gaat de overlast door tot op de dag van de comparitie. Ook uit nieuwe klachtbrieven van omwonenden, overgelegd ter comparitie, blijkt dat de overlast gewoon doorgaat.
8. [gedaagde] heeft ter comparitie erkend dat er problemen zijn. Hij heeft de hierboven genoemde feiten en omstandigheden niet weersproken. Uit wat [gedaagde] verder ter comparitie heeft verklaard, moet worden geconcludeerd dat [gedaagde] niet bereid is of bij machte is iets tegen de overlast te ondernemen. Behalve dat hij niet bereid is [Y] de toegang tot de woning te ontzeggen, is hij niet bereid of bij machte bepaalde personen uit dat sociale circuit tegen te houden. Dit heeft tot gevolg dat de overlast voortduurt en er geen enkele verwachting is dat de overlast, al dan niet met professionele hulp, op korte termijn zal eindigen.
9. Met betrekking tot de professionele hulp overweegt de kantonrechter dat er weliswaar al geruime tijd hulpverlening om [gedaagde] en [Y] is georganiseerd, maar dat deze als gevolg van onvoldoende medewerking van (in ieder geval) [gedaagde] de overlast niet kan verhinderen. Dat heeft er alleszins mee te maken dat [gedaagde] niet bereid is bepaalde keuzes te maken, zoals het stoppen van de samenwoning met [Y]. De conflictueuze sfeer die die samenwoning onderling oproept, en het sociale circuit dat daarbij een rol speelt, zorgen ervoor dat hulpverlening geen of onvoldoende resultaten afwerpt. Hierbij betrekt de kantonrechter het feit dat Woonconcept in overleg met de hulpverlening en de politie geprobeerd heeft afspraken te maken met [gedaagde], maar dat [gedaagde] de afspraken niet is nagekomen. Ook in zijn afspraken met de hulpverlening is [gedaagde] niet trouw. [gedaagde] heeft van Woonconcept meerdere kansen gehad zijn gedrag te verbeteren en de overlast te stoppen. Bij brief van 18 oktober 2012 heeft Woonconcept aangekondigd dat zij een juridische procedure tot ontbinding van de huurovereenkomst zal starten. Ook dat heeft er niet tot geleid dat de overlast is gestopt.
10. Al het voorgaande leidt tot de conclusie, dat [gedaagde] als huurder toerekenbaar tekort schiet. Hij handelt met zijn overlast in strijd met het bepaalde in de huurovereenkomst zelf. Voorts handelt hij meer in het algemeen niet zoals dat op grond van de wet (art. 7:213 BW) van een goed huurder mag worden gevraagd. Daarbij overweegt de kantonrechter nog, dat [gedaagde] ook verantwoordelijk is voor de overlast veroorzaakt door personen die hij in zijn woning toelaat. Weliswaar is bij [gedaagde] sprake van psychische en lichamelijke gebreken, maar niet is gebleken dat deze van dusdanige aard of ernst zijn dat [gedaagde] niet verantwoordelijk kan worden gehouden voor zijn eigen handelen. Gelet op de aard van de tekortkoming, de duur en de ernst ervan, alsmede gelet op het feit dat niet kan worden aangenomen dat de tekortkoming op korte termijn zal eindigen, zal de kantonrechter de huurovereenkomst ontbinden.
11. Voor de ontruiming zal de kantonrechter een gebruikelijke termijn hanteren van veertien dagen na betekening. Deze termijn moet voldoende worden geacht om [gedaagde] de gelegenheid te bieden om, al dan niet via de hulpverlening, naar andere woonruimte om te zien.
12.  Woonconcept heeft geen veroordeling in de proceskosten gevorderd van [gedaagde]. De kantonrechter ziet geen aanleiding tot een ambthalve proceskostenveroordeling.
De beoordeling in het incident
13. Gelet op de beslissing in de hoofdzaak heeft Woonconcept geen belang meer bij haar provisionele vordering, die bovendien op grond van art. 223 van het Wetboek van Burgerlijke Rechtsvordering eindig bij een einduitspraak in de hoofdzaak. Dit betekent dat de kantonrechter deze vordering afwijst.
Ook in het incident heeft Woonconcept geen veroordeling in de proceskosten gevorderd van [gedaagde]. De kantonrechter ziet ook hier geen aanleiding tot een ambthalve proceskostenveroordeling.
De beslissing
In de hoofdzaak en in het incident
De kantonrechter:
ontbindt de huurovereenkomst tussen partijen met betrekking tot de woning aan
[adres] met ingang van heden;
veroordeelt [gedaagde] om binnen veertien dagen na betekening van dit vonnis de woning met al de zijnen en het zijne en al diegenen die van zijnentwege de woning gebruiken, te verlaten en te ontruimen, de woning bezemschoon en de sleutels af te geven aan Woonconcept;
veroordeelt [gedaagde] tot betaling bij wege van schadevergoeding van de laatst verschuldigde maandelijkse huurpenningen vanaf de dag der ontbinding tot aan de dag der ontruiming, louter en alleen indien de datum van de ontruiming is gelegen na de datum van ontbinding;
verklaart dit vonnis uitvoerbaar bij voorraad;
wijst het meer of anders gevorderde af.
Dit vonnis is gewezen door de kantonrechter mr. G.J.J. Smits en in het openbaar uitgesproken op 16 april 2013.
typ/conc: 220 / GJJS
coll:
"
ECLI_NL_RBAMS_2011_BT8703.xml|True|"Trefwoorden: kort geding, vordering tot ontruiming; structurele overlast in en rond het gehuurde veroorzaakt door elders verblijvende volwassen zoon bij bezoek aan het gehuurde; maatstaf gedragingen van derden voor beoordeling of huurder is tekort geschoten.
vonnis
RECHTBANK AMSTERDAM					KORT GEDING
Sector Kanton
Locatie Amsterdam
Zaaknummer: KK 11-332
Vonnis van: 10 mei 2011
F.no.: 497
Vonnis in kort geding van de kantonrechter
I n z a k e
[eiseres]
gevestigd en kantoorhoudend te Amsterdam
eiseres
nader te noemen: [eiseres]
gemachtigde: mr. J.H. Hollenbeek Brouwer
t e g e n
[gedaagde 1] [gedaagde 2]
beiden wonende te Amsterdam
gedaagden
hierna gezamenlijk genoem [gedaagden]
gemachtigde: mr. R. Rhodes
VERLOOP VAN DE PROCEDURE
Bij dagvaarding van 18 april 2011 heeft [eiseres] in kort geding een voorziening gevorderd.
Ter terechtzitting van 2 mei 2011 heeft de mondelinge behandeling plaatsgevonden. [eiseres] is verschenen bij mevrouw [naam] en mevrouw [naam] (beiden medewerker afdeling sociaal beheer), vergezeld van haar gemachtigde. [gedaagde 1] was niet aanwezig, maar is verschenen bij zijn gemachtigde. [gedaagde 2] is verschenen, vergezeld van haar gemachtigde. Beide partijen hebben hun standpunten – de gemachtigde van [eiseres] mede aan de hand van pleitaantekeningen – toegelicht en vragen van de kantonrechter beantwoord. De zaak staat voor vonnis.
feitelijke uitgangspunten
1.	Tot uitgangspunt dient het navolgende:
1.1.	[eiseres] heeft bij schriftelijke huurovereenkomst d.d. 5 november 2008 aan de thans 59-jarige [gedaagde 1] met ingang van 6 november 2008 in huur gegeven de twee kamerwoning [naam complex] te Amsterdam (hierna: het gehuurde) tegen een huurprijs van laatstelijk € 607,02 per maand, in welk bedrag € 277,12 aan servicekosten is begrepen.
1.2.	De thans 51-jarige [gedaagde 2] is op 5 januari 2009 gehuwd met [gedaagde 1] en mede krachtens een nadien opgemaakte bijlage bij de huurovereenkomst medehuurder.
1.3.	Op de huurovereenkomst zijn de algemene huurvoorwaarden woonruimte Woningstichting [naam woonstichting] 2004 (hierna algemene huurvoorwaarden) van toepassing verklaard. In artikel 8 van de algemene huurvoorwaarden, handelend over de verplichtingen van de huurder, is onder meer de volgende regeling opgenomen:
8.1. De huurder is verplicht zich ten aanzien van het gebruik van het gehuurde als een goed huurder te gedragen.
…..
8.9. De huurder zorgt ervoor dat aan omwonenden geen overlast of hinder wordt veroorzaakt door hemzelf, zijn huisgenoten, huisdieren en/of derden die zich in het gehuurde bevinden.
1.4.	Het gehuurde maakt deel uit van het woonzorgcomplex [naam complex]. Dit woonzorgcomplex bestaat uit zelfstandige woningen, bedoeld voor ouderen en/of personen die zorg of begeleiding behoeven. In de nabijheid van de woningen is een dienstencentrum.
1.5.	De thans 27 jarige [naam van de zoon], zoon van [gedaagden], is zonder vaste woon- of verblijfplaats en brengt geregeld een bezoek aan zijn ouders in het gehuurde.
1.6.	[eiseres] heeft [gedaagden] bij brieven van 10 december 2008, 28 januari 2009, 17 maart 2009, 13 augustus 2009, 9 februari 2010, 31 mei 2010, 21 juli 2010 en 12 januari 2011 gesommeerd er voor zorg te dragen dat hun zoon in het gehuurde en in en rond het woonzorgcomplex geen overlast meer veroorzaakt. Ook heeft [eiseres] – en de buurtregisseur - in gesprekken met [gedaagden] op de overlast van hun zoon gewezen en hen gevraagd daartegen maatregelen te nemen.
1.7.	[eiseres] heeft voor de door de zoon veroorzaakte overlast onder meer het Meldpunt Zorg & Overlast ingeschakeld, die bij brief van 15 december 2010 een zogeheten einde interventieverklaring heeft afgegeven, waarin onder meer is opgenomen:
Van de heer [naam van de zoon] is geen vaste woon- en/of verblijfplaats bekend. Hij verblijft regelmatig bij zijn ouders. Tijdens zijn verblijf vertoont hij een zodanig agressief en beledigend gedrag, dat hij een bedreiging vormt voor de overige bewoners van [naam complex] en zijn omgeving.
Ondanks onze inspanningen zijn wij er niet in geslaagd de overlast te doen ophouden, dan wel tot een aanvaardbaar niveau terug te brengen.
1.8.	De gemachtigde van [eiseres] heeft [gedaagden] bij brief van 25 maart 2011 uitgenodigd de huurovereenkomst te beëindigen en het gehuurde op uiterlijk 30 april 2011 te ontruimen. Als reden voor de beëindiging wordt opgegeven de door de zoon veroorzaakte overlast en de weigering van [gedaagden] daartegen maatregelen te treffen. [gedaagden] hebben aan deze uitnodiging geen gevolg gegeven.
vordering
2. [eiseres] vordert bij uitvoerbaar te verklaren vonnis:
a) [gedaagden] te veroordelen het gehuurde te ontruimen;
b) [eiseres] te machtigen de ontruiming op kosten van [gedaagden] ten uitvoer te leggen;
c) [gedaagden] hoofdelijk te veroordelen tot betaling van € 607,02 incl. servicekosten per maand voor elke maand of gedeelte daarvan dat het gehuurde na de in het vonnis gestelde termijn nog niet leeg en ontruimd aan [eiseres] is opgeleverd;
d) [gedaagden] hoofdelijk te veroordelen tot betaling van de proceskosten.
3.	Aan de vordering legt [eiseres] ten grondslag, dat de zoon van [gedaagden] een onduldbare overlast met een structureel karakter veroorzaakt waardoor [gedaagden] tekortschieten in hun verplichtingen als huurders, zoals neergelegd in de artikelen 8.1. en 8.9 van de algemene huurvoorwaarden en de artikelen 7:213 BW en 7:219 BW. Deze tekortkoming is zodanig omvangrijk dat [eiseres] verwacht dat in een bodemprocedure de huurovereenkomst zal worden ontbonden, zodat vooruitlopend daarop de ontruiming wordt gevorderd.
4.	[eiseres] verwijt [gedaagden] onder meer dat zij steeds hun zoon tot het woonzorgcomplex en het gehuurde toelaten, waardoor alleen door een ontruiming van het gehuurde deze onhoudbare situatie, die het veiligheidsgevoel en het leefgenot van de overige bewoners en medewerkers ernstig aantast, kan worden beëindigd. De door de zoon veroorzaakte overlast bestaat onder meer uit:
-	geluidsoverlast door bonken en of slaan met deuren in het woonzorgcomplex;
-	het uitschelden, intimideren van omwonenden en/of medewerkers van woonzorgcomplex [naam complex];
-	het verstoren van de nachtrust;
-	het naar buiten gooien van voorwerpen en etenswaren in de tuin van de woning gelegen onder het gehuurde;
-	vernielingen in de gemeenschappelijke ruimte (onder ander lichtarmatuur in de algemene gang)
[eiseres] stelt dat de zoon van [gedaagden] verslaafd is aan alcohol en drugs en iedere vorm van zorg en/of hulpverlening vermijdt. Zo heeft de zoon de door [eiseres] aangeboden hulp van GGD Vangnet & Advies en het Meldpunt Zorg en Overlast geweigerd.
5.	Ter ondersteuning van haar vordering legt [eiseres] onder meer over:
-	een inventarisatie van de door omwonenden aan de beheerder van [eiseres] geuite klachten;
-	een overzicht van meldingen van overlast bij de politie Amsterdam-Amstelland in de periode vanaf 11 februari 2009, zoals verstrekt door de korpsbeheerder van de politieregio Amsterdam-Amstelland bij brief van 7 maart 2011.
verweer
6. [gedaagden] verweren zich tegen de vordering. Kort gezegd erkennen [gedaagden] de door hun zoon veroorzaakte overlast, maar achten zij een ontruiming van het gehuurde niet gerechtvaardigd. Nadat de zoon van de dagvaarding kennis kreeg, heeft hij zich bereid verklaard hulp te zoeken. Verder verkeert [gedaagde 1] in een medisch zorgelijke situatie, zodat een ontruiming hem zwaar zal treffen. [gedaagde 2] ziet de noodzaak om haar zoon uit het woonzorgcomplex en het gehuurde te weren in, maar [gedaagde 1] laat de zoon steeds binnen en verlangt van zijn vrouw dat zijn zoon door haar ook wordt binnen gelaten. [gedaagde 2] heeft zorgen over haar zoon die dringend hulp behoeft en die tot nu toe niet de kracht heeft dat zelf in te roepen.
beoordeling
7.	In dit kort geding dient te worden beoordeeld of de in deze zaak aannemelijk te achten omstandigheden een ordemaatregelen vereisen, dan wel of de vordering van [eiseres] in een bodemprocedure een zodanige kans van slagen heeft dat het gerechtvaardigd is op de toewijzing daarvan vooruit te lopen door het treffen van een voorziening zoals gevorderd. Het navolgende behelst dan ook niet meer dan een voorlopig oordeel over het geschil tussen partijen.
8.	Bij de beoordeling van deze klachten over door een derde veroorzaakte overlast in het gehuurde en in en rond het woonzorgcomplex waartoe het gehuurde behoort wordt het volgende vooropgesteld.
Op grond van de artikelen 7:231 BW jo 6:265 BW geeft iedere tekortkoming van de huurder de verhuurder de bevoegdheid de huurovereenkomst te ontbinden, tenzij de tekortkoming gezien haar geringe betekenis deze ontbinding met haar gevolgen niet rechtvaardigt.
De contractuele verplichting dat derden die zich in het gehuurde bevinden geen overlast  veroorzaken en de wettelijke verplichting als neergelegd in artikel 7:219 BW dat de huurder jegens de verhuurder aansprakelijk is voor schade, toegebracht aan het gehuurde door derden die met goedvinden van de huurder het gehuurde en de gemeenschappelijke ruimtes gebruiken, dan wel zich met diens goedvinden op het gehuurde bevinden, brengen niet mee dat een vordering tot ontbinding van de huurovereenkomst in een bodemprocedure reeds toewijsbaar is op de enkele grond dat personen die met goedvinden van de huurder het gehuurde en de gemeenschappelijke ruimtes gebruiken of zich daarop bevinden, gedragingen hebben verricht die, als zij zouden zijn verricht door de huurder, in strijd zouden zijn met diens verplichting zich als een goed huurder te gedragen en bovendien voldoende ernstig zijn om ontbinding van de huurovereenkomst te rechtvaardigen. Beslissend is of de huurder zich, in het licht van die gedragingen, zelf tekort is geschoten. Bij de beantwoording van de vraag of hiervan sprake is, dient de rechter rekening te houden met alle omstandigheden van het geval, waaronder de vraag of er een voldoende verband bestaat tussen die gedragingen en het gebruik van het gehuurde. Daarvan kan sprake zijn indien de huurder van (het voornemen tot) die gedragingen van de derde op de hoogte was, of daarmee ernstig rekening had te houden, maar heeft nagelaten de in verband daarmee redelijkerwijs van hem te verlangen maatregelen te treffen.
9.	[eiseres] verwijt [gedaagden] dat zij hun zoon steeds tot het woonzorgcomplex en het gehuurde toelaten, terwijl zij gezien zijn verslaving en de door hem veroorzaakte overlast weten dat hij ernstige overlast in en rond het gehuurde in het woonzorgcomplex veroorzaakt. Hoewel het niet eenvoudig is van ouders te verlangen hun hulpbehoevende zoon te weren, mag dat in dit geval van [gedaagden] als huurders van een woonzorgcomplex, waar ook een kwetsbare groep huurders woonachtig zijn, worden verlangd. Doordat [gedaagden] dit nalaten en in ieder geval van [gedaagde 1] bekend is dat hij zijn zoon tot het woonzorgcomplex en het gehuurde zal blijven toelaten is naar het voorlopig oordeel van de kantonrechter van een zodanige tekortkoming aan de zijde van [gedaagden] sprake dat naar verwachting de huurovereenkomst in een bodemprocedure zal worden ontbonden, zodat vooruitlopend daarop de ontruiming van het gehuurde zal worden toegewezen. De kantonrechter weegt daarin mee dat de enkele ter zitting gedane mededeling dat de zoon, gelet op de dreigende ontruiming van zijn ouders uit het gehuurde, bereid is voor zijn verslaving hulp te aanvaarden - mede in het licht van de in het verleden tevergeefs gedane pogingen de zoon in een hulpverleningstraject te plaatsen - onvoldoende is om voorshands aannemelijk te achten dat de zoon daadwerkelijk hulp zal aanvaarden en de door hem veroorzaakte ernstige overlast niet meer zal voorkomen.
10.	Ter zitting heeft [eiseres] verklaard dat mede gelet op de gezondheid van [gedaagden] bij een ontruiming vervangende ruimte zal worden aangeboden. Dit leidt ertoe dat de kantonrechter de datum van ontruiming zal stellen op 2 weken in de veronderstelling dat binnen die termijn de vervangende woonruimte voor een intrek door [gedaagden] gereed is.
11.	Tot nu toe hebben [gedaagden] (nagenoeg) tijdig hun verplichting tot betaling van de huur voldaan, zodat de kantonrechter de vordering tot betaling van de toekomstige huurtermijnen zal afwijzen.
12.	Bij deze uitkomst van de procedure zullen [gedaagden] als de grotendeels in het ongelijk gestelde partij in de proceskosten worden veroordeeld. Voor de gevorderde nakosten is een afzonderlijke procedure, zodat dit deel van de vordering eveneens wordt afgewezen.
BESLISSING
De kantonrechter:
I.	veroordeelt [gedaagden] de woonruimte [naam complex] te Amsterdam binnen 2 weken na betekening van dit vonnis met medeneming van al het hunne en al degenen die zich van hunnentwege in de woonruimte bevinden te ontruimen en ontruimd te houden en leeg, schoon en met achterlating van hetgeen aan [eiseres] toebehoort, aan [eiseres] ter beschikking te stellen onder afgifte van de sleutels, zulks met machtiging aan [eiseres] de ontruiming zonodig zelf met behulp van de sterke arm ten uitvoer te brengen;
II.	veroordeelt [gedaagden] hoofdelijk, des dat de een betalende de ander zal zijn bevrijdt, in de proceskosten aan de zijde van [eiseres] gevallen, welke tot op heden worden begroot op:
-griffierecht:			€ 106,00
-kosten dagvaarding:		€   90,81
-salaris gemachtigde:		€ 400,00
--------------
totaal:				€ 596,81
één en ander, voor zover verschuldigd, inclusief BTW;
III.	verklaart deze veroordelingen uitvoerbaar bij voorraad;
IV.	wijst af het meer of anders gevorderde.
Aldus gewezen door mr. D.H. de Witte, kantonrechter en uitgesproken ter openbare terechtzitting van 10 mei 2011 in tegenwoordigheid van de griffier.
"
ECLI_NL_RBOVE_2016_4049.xml|True|"Ontruiming wegens niet voldoen van verschuldigde huurpenningen en veroorzaken van overlast.
Team kanton en handelsrecht
Zittingsplaats Almelo
Zaaknummer	: 5370345 \ CV EXPL  16-4551

in de zaak van
de stichting
eisende partij, hierna te noemen Woningstichting Tubbergen,
gemachtigde: mr. M. Douwenga, advocaat te Enschede,
tegen
2.
gedaagde partij, hierna te noemen [gedaagde 1] ,
gemachtigde: mr. R.W. van Faassen, advocaat te Zwolle.
Het verloop van de procedure blijkt uit:
De namens Woningstichting Tubbergen betekende dagvaarding van 21 september 2016, waarbij Woningstichting Tubbergen een vordering heeft ingesteld tot het treffen van een voorlopige voorziening en [gedaagde 1] heeft opgeroepen ter zitting in kort geding te verschijnen.
Woningstichting Tubbergen heeft ter voorbereiding van de mondelinge behandeling nog producties in het geding gebracht.
De vordering is behandeld ter zitting van 6 oktober 2016.
Woningstichting Tubbergen is verschenen, bijgestaan door haar gemachtigde.
[gedaagde 1] is verschenen, bijgestaan door de gemachtigde.
Woningstichting Tubbergen heeft haar standpunt laten toelichten door haar gemachtigde, die daarbij gebruik heeft gemaakt van pleitaantekeningen.
[gedaagde 1] heeft tegen de vordering verweer gevoerd.
De griffier heeft van hetgeen ter zitting is besproken proces-verbaal opgemaakt.
Ten slotte is vonnis bepaald.
Tussen partijen staat als enerzijds gesteld en anderzijds niet, dan wel onvoldoende gemotiveerd betwist, alsmede op grond van de niet betwiste inhoud der producties in het kader van dit kort geding het navolgende in rechte vast.
Tussen partijen bestaat een huurovereenkomst betreffende een standplaats inclusief bergruimte en sanitaire ruimte aan [adres 1] te [woonplaats] met als ingangsdatum 1 december 2009. De huurprijs bedraagt € 229,99 per maand, bij vooruitbetaling te voldoen. Op de huurovereenkomst zijn van toepassing de Algemene Huurvoorwaarden Zelfstandige Woonruimte, Woningstichting Tubbergen april 2014.
Artikel 2 van de door partijen ondertekende huurovereenkomst houdt in dat het gehuurde uitsluitend bestemd is om voor huurder en de leden van zijn huishouden als standplaats voor een woonwagen te dienen. De standplaats [adres 2] te Tubbergen wordt niet door [gedaagde 1] gehuurd.
De vordering
Woningstichting Tubbergen vordert - samengevat - bij vonnis, uitvoerbaar bij voorraad, gedaagden hoofdelijk te veroordelen:
a. het gehuurde, alsmede de naastgelegen standplaats en nabije omgeving, met alle daarop
aanwezige personen en eigendommen gelegen aan de [adres 2] en [adres 1] te Tubbergen
binnen één week na betekening van het in deze te wijzen vonnis, althans binnen een bij dit
vonnis in goede justitie te bepalen termijn te ontruimen en ontruimd te houden;
b. binnen veertien dagen na betekening van het vonnis aan Woningstichting Tubbergen te
betalen een bedrag van € 1.180,83 (zegge: elfhonderdtachtig euro en drieëntachtig centen);
c. aan Woningstichting Tubbergen te betalen een bedrag van € 229,99 (zegge:
tweehonderdnegenentwintig euro en negenennegentig centen) per maand wegens
verschuldigde huurpenningen vanaf 1 oktober 2016 tot aan de dag van algehele ontruiming
van het gehuurde;
d. tot betaling van de wettelijke rente voor elke kalenderdag dat gedaagden verzuimen om tot
volledige betaling van de huurpenningen over te gaan vanaf 1 oktober 2016 tot aan de dag
van algehele ontruiming van het gehuurde;
e. tot betaling van de proceskosten en nakosten van het geding, te voldoen binnen veertien
dagen na betekening van het vonnis, te vermeerderen met de wettelijke rente daarover vanaf
de 14e dag na dagtekening van de betekening
Woningstichting Tubbergen heeft, kort samengevat, het navolgende aan haar vordering ten grondslag gelegd.
Woningstichting Tubbergen is er onlangs mee bekend geworden dat [gedaagde 1] veel overlast veroorzaakt aan de omwonenden en dat er diverse incidenten zijn geweest waarbij door [gedaagde 1] agressief gedrag is vertoond.
Woningstichting Tubbergen heeft als gevolg van deze signalen over overlast nader onderzoek gedaan naar [gedaagde 1] en geconstateerd dat [gedaagde 1] zijn hoofdverblijf niet meer heeft in de woonwagen op de standplaats, [gedaagde 1] het gehuurde gebruikt in strijd met de
woonbestemming, het gehuurde verwaarloosd is en [gedaagde 1] de naastgelegen standplaats
onrechtmatig in gebruik heeft. [gedaagde 1] heeft bovendien vanaf 1 juli 2016 de huurpenningen
onbetaald gelaten. Woningstichting Tubbergen vordert op deze gronden de ontruiming van het gehuurde.
De ervaringen van de buurtbewoners zijn eenduidig. Zij ervaren veel geluidsoverlast, overdag, in de avonduren en in het weekend, bestaande uit: continu geschreeuw, urenlang geblaf van de hond van [gedaagde 1] , verwerken en slopen van oud ijzer, het laten draaien van motoren etc. Daarnaast ervaren de buurtbewoners stankoverlast, doordat [gedaagde 1] met enige regelmaat kabels of autobanden verbrandt op de standplaats. Daarnaast zijn er diverse buurtbewoners die aanvaringen hebben gehad met [gedaagde 1] , waarbij [gedaagde 1] agressief gedrag heeft vertoont. Diverse buurtbewoners hebben eerder bij de verschillende instanties (politie, Woningstichting Tubbergen, gemeente) geklaagd.
Woningstichting Tubbergen stelt zich voorts op het standpunt dat [gedaagde 1] tekortschiet in de
nakoming van de huurovereenkomst, omdat hij op dit moment in/op het gehuurde niet zijn
exclusieve hoofdverblijf heeft. [gedaagde 1] is eind juli 2016 aangehouden en onlangs is bekend geworden dat de rechtbank de voorlopige hechtenis van [gedaagde 1] met 90 dagen heeft verlengd. [gedaagde 1] schiet daarmee tekort in de nakoming van de huurovereenkomst (artikel 6 lid 5 Algemene Huurvoorwaarden) en gedraagt zich niet als een goed huurder (artikel 7:213 van het Burgerlijk Wetboek, hierna: BW).
Woningstichting Tubbergen stelt dat [gedaagde 1] ook tekortschiet in de nakoming van zijn verplichtingen uit de huurovereenkomst en handelt in strijd met artikel 7:214 BW door in strijd met de Algemene Huurvoorwaarden bedrijfsmatige activiteiten vanaf de standplaats te ontplooien en daarmee de bestemming van de standplaats te wijzigen.
[gedaagde 1] oefent vanuit het gehuurde al jaren een oud ijzer handel uit. Niet alleen is dit in strijd met de bestemming van het gehuurde zoals in de huurovereenkomst is vastgelegd, bovendien veroorzaakt deze handel ernstige geluidsoverlast en roept het een gevaarlijke situatie in het leven. De tekortkoming rechtvaardigt derhalve de ontbinding van de huurovereenkomst en daarmee de ontruiming van het gehuurde.
Conform de huurovereenkomst is [gedaagde 1] een huurprijs van € 229,99 bij vooruitbetaling
verschuldigd. [gedaagde 1] schiet tekort in de nakoming van zijn betalingsverplichting door niet en niet volledig de huurpenningen te betalen. In totaal heeft Woningstichting Tubbergen vanaf juli 2016 tot en met 30 september een bedrag van € 718,44 aan huurpenningen van [gedaagde 1] te vorderen, bestaande uit:
huurachterstand tot en met juli 2016 	€ 258,46
augustus 2016 				€ 229,99
september 2016
totaal 					€ 718,44
Aangezien [gedaagde 1] is tekortgeschoten in het betalen van de huurpenningen is hij tevens
ingevolge artikel 17 van de Algemene Huurvoorwaarden een onmiddellijk opeisbare boete
verschuldigd van € 25,00 per kalenderdag. De totale boete bedraagt vanaf 1 juli 2016 tot en
met 30 september 2016 € 2.300,00. Met inachtneming van de jurisprudentie vordert
Woningstichting Tubbergen echter een boete tot een bedrag van tweemaal de huurprijs, aldus
tot een bedrag van € 459,98.
Het verweer
[gedaagde 1] concludeert - samengevat - tot afwijzing van de vordering.
[gedaagde 1] wijst erop dat de huurachterstand is ontstaan door de aanhouding van hen op 11 juli 2016 en aansluitende opgelegde totale beperking met een duur van vijf weken. Op 18 oktober 2016 vindt in de strafzaak een pro forma zitting plaats. [gedaagde 1] zal dan verzoeken om opheffing van de voorlopige hechtenis. Er is dus ook geen sprake van een wijziging van zijn hoofdverblijf.
[gedaagde 1] wijst erop dat niet sprake is van een onherroepelijk geworden strafrechtelijke veroordeling.
[gedaagde 1] heeft adequate maatregelen genomen tijdens zijn afwezigheid betreffende het gehuurde. Zijn zoon is aanwezig en ruimt op.
[gedaagde 1] betwist dat hij bedrijfsmatige activiteiten heeft ontplooid op het gehuurde.
[gedaagde 1] heeft op het gehuurde geen handel in oud ijzer. [gedaagde 1] heeft vroeger wel een handel in oud ijzer gehad maar dat was niet op die plaats.
Ook betwist [gedaagde 1] dat sprake is van overlast. In ieder geval is geen sprake van overlast in de mate waarin dit [gedaagde 1] wordt verweten. [gedaagde 1] en zijn echtgenote zijn vaak overdag niet aanwezig zodat ook geen sprake kan zijn van overlast. Er is geen sprake van ernstige geluidsoverlast. Voorts betwist [gedaagde 1] dat banden en/of kabels worden verbrand op het terrein. In 2011 is éénmaal geklaagd. Daarna is niet meer geklaagd tot de aanhouding van [gedaagde 1] .
Daarbij komt dat het terrein inmiddels door de zoon van [gedaagde 1] is opgeruimd en [gedaagde 1] wat heeft gedaan aan het blaffen door de hond. [gedaagde 1] heeft een blaf corrigerende band aangeschaft. Bovendien had, indien de woningstichting een onwenselijke situatie had aangetroffen, eerst gesommeerd moeten worden en had [gedaagde 1] de kans moeten krijgen iets aan de onwenselijke situatie te doen. De woningstichting was bovendien op de hoogte van de situatie op het terrein. De heer [A] heeft het terrein bezocht. Daarbij heeft hij wel eens aanwijzingen gegeven die [gedaagde 1] ook heeft opgevolgd.
Voor wat betreft de klachten merkt [gedaagde 1] op dat sprake is van anonieme verklaringen. In een kort geding procedure kan daar niet op worden afgegaan. Getuigen praten elkaar na. [gedaagde 1] meent dat wederhoor had moeten worden toegepast. Ook zijn de beschuldigingen van algemene aard. Meer concrete gegevens ontbreken, zoals tijdsaanduiding.
Ter zitting heeft [gedaagde 1] aangevoerd dat de huur voor de maanden augustus, september inmiddels is betaald, de huur voor de maand oktober 2016 rond de 15e van de maand zal worden betaald en dat de huur voor de maand juli 2016 zal worden ingelopen. [gedaagde 1] wijst erop dat steeds rond de 15e van de maand de huur van de lopende maand wordt betaald.
De woningstichting heeft geen spoedeisend belang. De problemen zijn grotendeels al opgelost.
De kantonrechter overweegt dat het spoedeisend belang van Woningstichting Tubbergen voldoende aannemelijk is. Woningstichting heeft immers de huurpenningen niet tijdig en volledig ontvangen en heeft daarnaast een notarieel proces-verbaal getuigenverhoor d.d. 3 augustus 2016 met vele klachten over overlast van buurtbewoners ontvangen.
De kantonrechter overweegt dat vooropgesteld dient te worden dat voor toewijzing van een vordering tot het treffen van een voorlopige voorziening alleen dan aanleiding is, indien op grond van de thans gebleken feiten en omstandigheden met grote mate van waarschijnlijkheid zeker is dat in een bodemprocedure de beslissing gelijkluidend zal zijn.
Artikel 6:265 lid 1 van het BW bepaalt dat iedere tekortkoming van een partij in de nakoming van een van zijn verbintenissen de wederpartij de bevoegdheid geeft de overeenkomst te ontbinden, tenzij de tekortkoming gelet op haar bijzondere aard of geringe betekenis, de ontbinding met haar gevolgen niet rechtvaardigt.
De kantonrechter oordeelt dat wat betreft de huurachterstand geen sprake is van een tekortkoming van geringe betekenis of van een tekortkoming van bijzondere aard. Ingevolge artikel 7:212 BW is het tijdig betalen van de huurprijs een hoofdverplichting van de huurder.
Woningstichting Tubbergen heeft aangevoerd dat ten tijde van de dagvaarding en de behandeling ter zitting sprake was van een huurachterstand van ruim drie maanden. [gedaagde 1] heeft ter zitting verklaard dat de huur voor de maanden augustus en september 2016 inmiddels is voldaan maar Woningstichting Tubbergen heeft betwist dat de huurachterstand is ingelopen en [gedaagde 1] heeft geen bewijs geleverd van de door hem gestelde betalingen. Dat [gedaagde 1] in voorlopige hechtenis is genomen en na de aanhouding een totale beperking is opgelegd is een omstandigheid die in verhouding tot Woningstichting Tubbergen voor rekening en risico van [gedaagde 1] komt. Bovendien heeft [gedaagde 1] ter zitting verklaard dat de totale beperking in augustus 2016 is opgeheven en had hij nadien voor de betaling kunnen en moeten zorgdragen.
Woningstichting Tubbergen heeft ter zitting verklaard dat op de dag van de zitting de huurachterstand € 748,43 bedroeg, hetgeen overeenkomt met 3,25 maanden. Dit is door [gedaagde 1] onvoldoende gemotiveerd betwist.
Ook staat vast dat [gedaagde 1] de huur ingevolge de huurovereenkomst voor de eerste van de maand diende te voldoen. De uit de huurachterstand bestaande tekortkoming kan door betaling nadien niet ongedaan gemaakt worden.
De kantonrechter overweegt vervolgens dat Woningstichting Tubbergen tevens aannemelijk heeft gemaakt dat vanuit het gehuurde ernstige en structurele overlast is veroorzaakt. In het dossier bevinden zich 14 verklaringen die door buurtbewoners ten overstaan van de notaris zijn afgelegd. Hieruit komt naar voren dat sprake is geweest van ernstige geluidsoverlast, ook in de avonduren en in het weekend, dat sprake is geweest van stankoverlast. Verklaard wordt dat de straat blauw stond van de rook, en dat sprake is geweest van bedreigingen richting omwonenden. [gedaagde 1] heeft een en ander betwist maar naar het oordeel van de kantonrechter weegt deze betwisting niet op tegen de door de gehoorde personen afgelegde verklaringen. Voorts heeft [gedaagde 1] aangevoerd dat een deel van de klachten niet juist kunnen zijn omdat hij en zijn echtgenote overdag niet aanwezig zijn. Naar het oordeel van de kantonrechter slaagt dit verweer niet. Immers kunnen ook anderen dan [gedaagde 1] vanuit het gehuurde overlast veroorzaken en kan bij afwezigheid van [gedaagde 1] ook sprake zijn van hard en langdurig blaffen van een hond.
Onbetwist is dat [gedaagde 1] de standplaats [adres 2] te [woonplaats] in gebruik heeft en deze standplaats niet gehuurd wordt door [gedaagde 1] noch deze standplaats door Woningstichting Tubbergen aan hen op andere wijze ter beschikking is gesteld. Op grond daarvan is ook de gevorderde ontruiming van de standplaats [adres 2] te [woonplaats] toewijsbaar.
Gelet op de huurachterstand van meer dan drie maanden en de ernstige en structurele overlast dient de gevorderde ontruiming te worden toegewezen. [gedaagde 1] heeft er groot belang bij op het gehuurde te kunnen blijven wonen. Dit belang dient echter te wijken voor de belangen van Woningstichting Tubbergen en de omwonenden gelet op de huurachterstand en de ernstige overlast welke de buurtbewoners structureel hebben ervaren. De tekortkoming bestaande uit de overlast voor eind juli 2016 kan niet meer ongedaan worden gemaakt. Wel bestaat aanleiding om de ontruimingstermijn op een termijn van acht weken te bepalen. Hierbij is van belang dat [gedaagde 1] voldoende tijd en gelegenheid moet hebben zelf het gehuurde perceel [adres 1] en niet gehuurde perceel [adres 2] te (doen) ontruimen.
Niet met een grote mate van zekerheid kan worden vastgesteld dat de meegevorderde contractuele boete in een bodemprocedure, mede met het oog op het mogelijk onredelijk bezwarend karakter van deze bedingen, zullen worden toegewezen. De  meegevorderde contractuele boete zal dan ook worden afgewezen.
Aldus zal worden toegewezen een bedrag van € 750,84 (huurachterstand van € 748,43 plus rente van € 2,41).
Nu de vordering grotendeels wordt toegewezen op de gronden huurachterstand en overlast behoeven de overige gronden (geen hoofdverblijf, bedrijfsmatige activiteiten) geen beoordeling.
[gedaagde 1] dient als de in het ongelijk gestelde partij te worden veroordeeld in de proceskosten, te vermeerderen met de wettelijke rente daarover vanaf de veertiende dag na dagtekening van de betekening.
Veroordeelt [gedaagde 1] in de nakosten op de wijze als hierna geformuleerd.
De gevorderde nakosten zullen conform de landelijke aanbeveling worden begroot op het tarief van een half punt gemachtigde salaris, met een maximum van € 100,00. Gelet op het gemachtigdensalaris in deze zaak van € 200,00 per punt, zal worden toegewezen € 100,00, alles indien niet binnen veertien dagen na aanschrijving voldaan wordt aan het vonnis.
I	Veroordeelt [gedaagde 1] , hoofdelijk:
a.	het gehuurde, alsmede de naastgelegen standplaats en nabije omgeving, met alle 	daarop aanwezige personen en eigendommen, voorzover verbonden aan [gedaagde 1] , 	gelegen aan de [adres 2] en [adres 1] te [woonplaats] binnen acht weken na betekening 	van dit vonnis te ontruimen en ontruimd te houden;
b.	binnen veertien dagen na betekening van dit vonnis aan Woningstichting Tubbergen 	te betalen een bedrag van € 750,84;
c.	aan Woningstichting Tubbergen te betalen een bedrag van € 229,99 per maand 	wegens verschuldigde huurpenningen vanaf 1 oktober 2016 tot aan de dag van 	algehele ontruiming van het gehuurde;
d.	tot betaling van de wettelijke rente voor elke kalenderdag dat [gedaagde 1] verzuimt 	om tot volledige betaling van de huurpenningen over te gaan vanaf 1 oktober 2016 	tot aan de dag van algehele ontruiming van het gehuurde;
II	Veroordeelt [gedaagde 1] in de kosten van deze procedure tot op heden aan de zijde van Woningstichting Tubbergen begroot op € 1.044,42 waaronder € 400,00 wegens het salaris van de gemachtigde, te voldoen binnen veertien dagen na betekening van het vonnis, te vermeerderen met de wettelijke rente daarover vanaf de 14e dag na dagtekening van de betekening
Veroordeelt [gedaagde 1] in de nakosten van € 100,00, indien niet binnen veertien dagen na aanschrijving voldaan wordt aan het vonnis.
III	Verklaart dit vonnis uitvoerbaar bij voorraad.
IV	Wijst af het meer of anders gevorderde.
Dit vonnis is gewezen door mr. G. van Eerden, kantonrechter, en in het openbaar uitgesproken op 20 oktober 2016.
"
ECLI_NL_RBNNE_2016_66.xml|True|"Huurzaak - hennepplantage in huurwoning - wetenschap huurder? - ontbinding/ontruiming afgewezen.
Afdeling Privaatrecht
Locatie Assen
zaak-/rolnummer: 4365024 \ CV EXPL  15-6065

in de zaak van
de stichting

hierna te noemen: Woonservice,
gevestigd te Westerbork,
eisende partij,
gemachtigde: LAVG Gerechtsdeurwaarders,
tegen

hierna te noemen: [gedaagde] ,
wonende te [woonplaats gedaagde] ,
gedaagde partij,
gemachtigde: Katuin Juristen.
Het verloop van de procedure blijkt uit:
- de dagvaarding van 7 augustus 2015
- de conclusie van antwoord
- de conclusie van repliek
- de conclusie van dupliek.
Hierna is vonnis bepaald.
Tussen (de rechtsvoorgangster van) Woonservice als verhuurder en [gedaagde] als
huurder bestaat sinds 1 mei 1995 een huurovereenkomst met betrekking tot de woning aan de
[adres gedaagde] te [woonplaats gedaagde] , tegen een huurprijs van laatstelijk EUR 455,78 per
maand. Tot voor kort was de zoon van [gedaagde] , [zoon gedaagde] (hierna aan te duiden als: [zoon gedaagde]
[zoon gedaagde] ), hier samen met [gedaagde] woonachtig.
Woonservice is partij bij het Hennepconvenant Zuidoost-Drenthe. Bij dit convenant is ook de gemeente Borger-Odoorn, in welke gemeente zich de door [gedaagde] gehuurde woning bevindt, partij.
De politie heeft op 1 juli 2015 een hennepkwekerij op de zolderverdieping van de woning aangetroffen. Hierbij zijn ongeveer 200 hennepplanten ontdekt. De hennepplantage is in opdracht van de politie geruimd.
Bij brief van 1 juli 2015 heeft Woonservice [gedaagde] onder meer het volgende medegedeeld:





De burgemeester van de gemeente Borger-Odoorn heeft [gedaagde] en [zoon gedaagde] bij brief van 6 juli 2015 in kennis gesteld van zijn voornemen om wegens de aanwezigheid van hennepplanten in de woning een last onder bestuursdwang op te leggen, gericht op de tijdelijke sluiting van de woning voor de duur van drie maanden. Aan dit besluit is een rapportage d.d. 1 juli 2015 van de bij gemeente in dienst zijnde toezichthouder [toezichthouder] ten grondslag gelegd. In deze rapportage is onder meer vermeld:





Bij besluit van de burgemeester van de gemeente Borger-Odoorn van 16 juli 2015 is voornoemde woning voor een periode van drie maanden gesloten wegens overtreding van artikel 13b van de Opiumwet. Tegen dit besluit heeft [gedaagde] bezwaar gemaakt. Tevens heeft hij de voorzieningenrechter van de sector bestuursrecht van deze rechtbank verzocht om een voorlopige voorziening te treffen.
Bij uitspraak van 31 juli 2015 heeft de voorzieningenrechter voormeld besluit van de burgemeester geschorst, in die zin dat het besluit wordt geschorst tot twee weken nadat de burgemeester een besluit op het bezwaarschrift van [gedaagde] bekend heeft gemaakt.
[medisch maatschappelijk werkster] , als medisch maatschappelijk werkster verbonden aan het Scheper Ziekenhuis te Emmen, heeft de gemachtigde van [gedaagde] bij e-mail van 22 juli 2015 het volgende medegedeeld:



Woonservice vordert dat de kantonrechter, bij vonnis uitvoerbaar bij voorraad:
I.	de huurovereenkomst tussen partijen met betrekking tot de woning aan de [adres gedaagde] te [woonplaats gedaagde] ontbindt;
II.	[gedaagde] veroordeelt om genoemde woning binnen veertien dagen na betekening van het vonnis met alle zich daarin bevindende personen en zaken - voor zover die niet het eigendom van Woonservice zijn - te verlaten en te ontruimen en vervolgens verlaten en ontruimd te houden en onder overgave van de sleutels en hetgeen daartoe verder behoort ter vrije beschikking van Woonservice te stellen;
III.	[gedaagde] veroordeelt om aan Woonservice te voldoen de huur ten bedrage van
EUR 477,58 per maand, vanaf de maand september 2015 tot aan de datum van ontbinding van de huurovereenkomst, te vermeerderen met de wettelijke rente;
IV.	[gedaagde] veroordeelt om aan Woonservice te voldoen een bedrag van EUR 477,58 per maand, ter zake van gebruiksvergoeding/schadevergoeding, voor iedere maand of een gedeelte daarvan dat [gedaagde] in gebreke blijft om de woning te ontruimen en ter beschikking aan Woonservice te stellen, vanaf het tijdstip van ontbinding van de huurovereenkomst, te vermeerderen met de wettelijke rente;
V.	[gedaagde] veroordeelt in de kosten van het geding.
[gedaagde] concludeert tot afwijzing van de vorderingen van Woonservice, met
veroordeling van Woonservice in de kosten van het geding.
Woonservice legt - samengevat - het volgende aan haar vorderingen ten grondslag.
De omvang van de aangetroffen hennepkwekerij in de gehuurde woning duidt op bedrijfsmatige hennepteelt. De woning is daarmee gebruikt voor een ander doel gebruikt dan de in de huurovereenkomst genoemde bestemming van de woning, zijnde bewoning. Tevens heeft [gedaagde] met de aanwezigheid van de hennepkwekerij in de woning zich niet gedragen zoals van een goed huurder mag worden verwacht. Hennepteelt in een woning is een dermate ernstige tekortkoming van [gedaagde] als huurder in de nakoming van zijn verplichtingen uit hoofde van de huurovereenkomst, dat ontbinding van de huurovereenkomst en ontruiming van de woning gerechtvaardigd zijn. Woonservice wijst er in dit verband tevens op dat zij ten aanzien van hennepteelt in een woning een niet-gedoogbeleid voert en dat zij op grond van het hennepconvenant Zuidoost-Drenthe de verplichting heeft om bij ontdekking van een hennepkwekerij in een woning tot ontruiming daarvan over te gaan. Indien [zoon gedaagde] de hennepkwekerij heeft ingericht en geëxploiteerd en [gedaagde] zou daarvan niets hebben geweten, dan doet dat niet af aan het tekortschieten van [gedaagde] als huurder. Voor gedragingen van anderen die met goedvinden van de huurder in de woning verblijven, is de huurder krachtens artikel 7:219 BW ook aansprakelijk.
Het verweer van [gedaagde] kan als volgt worden samengevat.
Woonservice heeft kennelijk het door de burgemeester geuite voornemen tot het opleggen van bestuursdwang laten meewegen bij haar beslissing om ontbinding en ontruiming na te streven. Woonservice heeft dat echter op oneigenlijke gronden gedaan, nu er op het geuite voornemen zienswijzen zijn ingediend, die in het daaropvolgende besluit gedeeltelijk gegrond zijn verklaard.
Dat er sprake was van een gevaarlijke situatie in het gehuurde, is niet onderbouwd. Het aanwezig hebben van lampen in een ruimte waarin zich landbouwfolie bevindt, hoeft nog geen gevaarlijke situatie op te leveren. Voorts was in dezen geen sprake van een bedrijfsruimte waarin hennep werd geteeld en evenmin van een handelshoeveelheid hennep.
Uit de huurovereenkomst blijkt niet dat hennepteelt in de woning niet was toegestaan. De huurovereenkomst vermeldt (ook) niet dat bedrijfsmatige activiteiten in de woning niet zijn toegestaan. De huurvoorwaarden 2013 van Woonservice, waarin hennepteelt expliciet is verboden, zijn niet van toepassing op de onderhavige huurovereenkomst.
[gedaagde] was niet op de hoogte van de aanwezigheid van de hennepkwekerij in de woning. Deze is door zijn zoon ingericht en geëxploiteerd, terwijl [gedaagde] elders - in het verpleeghuis/ziekenhuis - verbleef. [gedaagde] is voorts van mening dat er in zijn situatie sprake is van een ""schrijnend geval"", waarin een uitzondering op het niet-gedoogbeleid van Woonservice gerechtvaardigd is. In dat verband verwijst hij naar de uitspraak van de voorzieningenrechter van de sector bestuursrecht van deze rechtbank van 31 juli 2015. Dit aspect had door Woonservice in haar belangenafweging moeten worden betrokken, evenals de omstandigheid dat [gedaagde] na het ontdekken van de hennepkwekerij in de woning zijn zoon meteen de deur heeft gewezen, waarna zijn zoon elders is gaan wonen. De zoon van [gedaagde] is blijkens gegevens uit de GBA uitgeschreven van het adres van [gedaagde] . Ontbinding van de huurovereenkomst is ook niet wenselijk omdat [gedaagde] vanwege diabetes en amputaties aan de linkervoet mobiliteitsproblemen heeft en zijn medische situatie vergt dat stress en spanning moeten worden vermeden.
Er is ten slotte door Woonservice onvoldoende waarde gehecht aan het feit dat [gedaagde] een kwetsbare persoon is, alsmede aan het uit artikel 8 EVRM voortvloeiende recht op eerbiediging van de woning van [gedaagde] .
De kantonrechter stelt het volgende voorop. Uit artikel 6:265 lid 1 BW volgt dat iedere tekortkoming van een partij in de nakoming van zijn verbintenissen de wederpartij de bevoegdheid geeft om de overeenkomst te (doen) ontbinden, tenzij de tekortkoming gezien haar bijzondere aard of geringe betekenis deze ontbinding met haar gevolgen niet rechtvaardigt, waarbij het aan de tekortschietende partij is om zich voldoende gemotiveerd op deze uitzondering te beroepen. Hierbij dienen alle omstandigheden van het geval te worden meegewogen.
De kantonrechter is van oordeel dat de omvang van de aangetroffen hennepkwekerij
- circa 200 planten - wijst op bedrijfsmatige hennepteelt. Het aantal hennepplanten dat is aangetroffen, bedraagt aanzienlijk meer dan het aantal (vijf) dat het Openbaar Ministerie als ondergrens hanteert om te bepalen of er sprake is van bedrijfsmatige teelt. Dat er, zoals [gedaagde] stelt, niet in een bedrijfsruimte is geteeld, maakt niet dat er in dezen geen sprake is geweest van bedrijfsmatige hennepteelt.
Het is een feit van algemene bekendheid dat de aanwezigheid van een bedrijfsmatige hennepkwekerij in een woning risico's op overlast en schade met zich brengt. Dat die risico's zich in dezen niet concreet (zouden) hebben verwezenlijkt, acht de kantonrechter niet relevant. Voldoende is dat de aanwezigheid van een hennepkwekerij in het gehuurde de mogelijkheid heeft geschapen dat Woonservice of derden daarvan nadeel zouden ondervinden. Dat is hier het geval.
Zowel het inrichten van een hennepkwekerij als het in bedrijf hebben van een hennepkwekerij in een woning is in strijd met de overeengekomen woonbestemming (artikel 7:214 BW) en in strijd met hetgeen van een goed huurder (artikel 7:213 BW) mag worden verwacht (vgl. ook de conclusie van de A-G Huydecoper bij HR 29 april 2011, RvdW 2011/590).  Tegen deze achtergrond is het hier niet ter zake doende of de toepasselijke algemene voorwaarden hennepteelt wel of niet expliciet verbieden. Het debat daarover tussen partijen kan dan ook onbesproken worden gelaten.
De aanwezigheid van de bedrijfsmatige hennepplantage in de door [gedaagde] gehuurde woning levert tegen deze achtergrond een ernstige tekortkoming van [gedaagde] als huurder op in de nakoming van diens verplichtingen uit de huurovereenkomst. Woonservice tilt hier dan ook terecht zwaar aan. Daarbij tekent de kantonrechter wel het volgende aan. Ook al schrijft het Hennepconvenant - waarbij Woonservice partij is - een ""zero tolerance"" beleid voor wat betreft de aanwezigheid van hennepplantages in gehuurde woningen, dit ontslaat Woonservice niet van de verplichting om in een voorkomend geval alle betrokken belangen af te wegen en op grond daarvan te beslissen of beëindiging van de huurovereenkomst moet worden nagestreefd.
De kantonrechter overweegt dat uit artikel 7:219 BW volgt dat [gedaagde] als huurder op gelijke wijze als voor eigen gedragingen aansprakelijk is voor gedragingen van hen die met zijn goedvinden het gehuurde gebruiken of zich daarin/op bevinden, zoals zijn zoon. De aanwezigheid van de hennepplantage in de woning kan hem dan ook op die grond worden toegerekend.
Deze bepaling brengt echter niet mee dat een vordering tot ontbinding van de huurovereenkomst
Beslissend is of geoordeeld moet worden dat de huurder zich, in het licht van die gedragingen, zelf niet als een goed huurder heeft gedragen. Bij de beantwoording van de vraag of hiervan sprake is, dient de rechter rekening te houden met alle omstandigheden van het geval, waaronder de vraag of er een voldoende verband bestaat tussen die gedragingen en het gebruik van het gehuurde. Daarvan is in elk geval sprake indien de huurder van (het voornemen tot) die gedragingen op de hoogte was, of daarmee ernstig rekening had te houden, maar heeft nagelaten de in verband daarmee redelijkerwijs van hem te verlangen maatregelen te treffen (HR 22 juni 2007, NJ 2008, 352 en gerechtshof Den Haag, 8 december 2015, ECLI:NL:GHDHA:2015:3286).
De omstandigheid dat artikel 7:219 BW een aansprakelijkheid van de huurder vestigt voor een tekortkoming die hij niet zelf heeft bewerkstelligd, brengt mee dat het ontbreken van wetenschap dienaangaande, indien aannemelijk, kan worden meegewogen bij de beoordeling van de vraag of de tekortkoming de ontbinding rechtvaardigt (HR 29 mei 2009, ECLI:NL:HR:2009:BH2952).
Als door [gedaagde] gesteld en door Woonservice niet betwist kan als vaststaand worden aangenomen dat de in de gehuurde woning verblijvende [zoon gedaagde] de onderhavige hennepkwekerij heeft ingericht en geëxploiteerd. Er zijn geen feiten of omstandigheden gesteld of gebleken, waaruit kan worden afgeleid dat [gedaagde] enige betrokkenheid bij het inrichten en exploiteren van de hennepkwekerij heeft gehad.
Overeenkomstig de hoofdregel van artikel 150 Rv rust op Woonservice de last om voldoende feiten of omstandigheden te stellen en zo nodig bewijzen die de conclusie rechtvaardigen dat [gedaagde] op de hoogte was van (het voornemen tot) de hiervoor genoemde gedragingen van zijn zoon dan wel daar ernstig rekening mee had moeten houden (zie gerechtshof 's-Hertogenbosch, 10 juni 2014, ECLI:NL:GHSHE:2014:1737).
Naar het oordeel van de kantonrechter heeft Woonservice - mede in het licht van het gemotiveerde verweer van [gedaagde] op dit punt - echter onvoldoende feiten en omstandigheden aangevoerd die de conclusie rechtvaardigen dat [gedaagde] op de hoogte was van de door zijn zoon ingerichte en geëxploiteerde hennepplantage op de zolderverdieping van de gehuurde woning, dan wel daarmee ernstig rekening had moeten houden. [gedaagde] heeft - onder verwijzing naar de verklaring van zijn medisch maatschappelijk werkster - voldoende onderbouwd dat hij voorafgaand aan het ontdekken van de hennepplantage in zijn woning al geruime tijd opgenomen was in het ziekenhuis/verpleeghuis. Woonservice heeft deze verklaring niet, althans niet voldoende betwist. Nu Woonservice aldus onvoldoende heeft onderbouwd dat [gedaagde] op de hoogte was van de hennepplantage in de woning dan wel daarmee ernstig rekening had moeten houden, is nadere bewijslevering door Woonservice niet aan de orde.
Gelet op het vorenstaande oordeelt de kantonrechter dat er in het onderhavige geval sprake van bijzondere omstandigheden, die maken dat de hiervoor vastgestelde tekortkoming géén ontbinding van de huurovereenkomst wettigt (vgl. ook gerechtshof Arnhem-Leeuwarden, 23 december 2015, ECLI:GHARL:2015:9876). De vorderingen tot ontbinding en ontruiming en de daarmee samenhangende nevenvorderingen zullen dan ook worden afgewezen.
Woonservice zal als de in het ongelijk te stellen partij in de kosten van het geding worden veroordeeld, aan de zijde van [gedaagde] vast te stellen op EUR 300,00 aan salaris gemachtigde (2 punten x tarief EUR 150,00).
De gevorderde nakosten en de gevorderde wettelijke rente over de proceskosten/nakosten zijn toewijsbaar als hierna in het dictum te melden.

De kantonrechter:
wijst de vorderingen van Woonservice af;
veroordeelt Woonservice in de kosten van het geding, aan de zijde van [gedaagde] tot op heden vastgesteld op EUR 300,00, alsmede in de nakosten van EUR 75,00, een en ander te voldoen binnen veertien dagen binnen dagtekening van dit vonnis, en voor zover deze kosten niet binnen deze termijn zijn voldaan, te vermeerderen met de wettelijke rente daarover vanaf het verstrijken van deze termijn tot aan de dag van algehele voldoening;
verklaart het vonnis voor wat betreft de onder 7.2. genoemde veroordeling uitvoerbaar bij voorraad.
Dit vonnis is gewezen door de kantonrechter mr. J. de Vroome en in het openbaar uitgesproken op 12 januari 2016.
typ/conc: 744 / MP
coll:
"
ECLI_NL_RBROT_2015_7741.xml|True|"huurders failliet, art. 25 fw
zaaknummer: 4059626 CV EXPL 15-16819
uitspraak: 18 september 2015

in de zaak van
de besloten vennootschap met beperkte aansprakelijkheid

gevestigd te Huizen,
eiseres bij exploot van dagvaarding van 13 april 2015,
gemachtigde: Th.J. Wouters te Dordrecht,
tegen

wonende te [woonplaats],
gedaagde sub 1,
gemachtigde mr. T.P. Schut te Amsterdam,

wonende te [woonplaats],
gedaagde sub 2,
niet verschenen,

in zijn hoedanigheid van curator in het faillissement van [Y.],
gedaagde sub 3,
niet verschenen.
Eiseres wordt hierna aangeduid als Verwelius en gedaagden ook als [X.], [Y.] en de curator.
Het verloop van de procedure volgt uit de volgende processtukken, waarvan de kantonrechter kennis heeft genomen:
het exploot van dagvaarding van 13 april 2015 met producties;
de aantekeningen van het mondelinge antwoord van [X.] op de rolzitting van 23 april 2015;
de conclusie van antwoord van [X.];
het tussenvonnis van 27 juli 2015 waarin een comparitie van partijen is bepaald;
het proces-verbaal van de op 19 augustus 2015 gehouden comparitie van partijen.
De kantonrechter heeft het vonnis bepaald op heden.
Als enerzijds gesteld en anderzijds erkend, dan wel niet of onvoldoende gemotiveerd weersproken, alsmede op grond van de in zoverre niet weersproken inhoud van de producties, staat tussen partijen -zakelijk weergegeven en voor zover van belang- het volgende vast.
Verwelius als verhuurder enerzijds en [X.] en [Y.] -blijkens de schriftelijke huurovereenkomst, zowel ieder afzonderlijk als gezamenlijk- als huurder anderzijds hebben met ingang van 1 december 2006 een huurovereenkomst gesloten met betrekking tot de woning aan het [adres] te [woonplaats] (verder de woning). De bij vooruitbetaling verschuldigde huur bedroeg laatstelijk € 977,76 per maand.
[Y.] heeft de huurovereenkomst per 1 maart 2015 opgezegd.
[X.] heeft per e-mailbericht van 18 februari 2015 te 14.39 uur met als onderwerp “Per direct huuropzegging” aan Verwelius bericht dat hij de huurovereenkomst met betrekking tot de woning per direct opzegt.
Verwelius heeft [X.] en [Y.] schriftelijk bericht akkoord te gaan met beëindiging van de huurovereenkomst per 30 april 2015, daarbij rekening houdend met de tussen partijen overeengekomen opzegtermijn.
In 2015 is er geen enkele huurtermijn betaald.
Op 3 februari 2015 is [Y.] in staat van faillissement verklaard en is gedaagde sub 3 benoemd tot curator.
Verwelius heeft na wijziging van eis gevorderd bij vonnis, uitvoerbaar bij voorraad -enigszins verkort weergegeven-:
A.1	primair: voor recht te verklaren dat de huurovereenkomst tussen haar en [X.] en [Y.] met betrekking tot de woning rechtsgeldig is opgezegd en uiterlijk per 30 april 2015 zal zijn geëindigd;
A.2 	subsidiair: de huurovereenkomst met betrekking tot de woning tussen haar en [X.] en [Y.] wegens wanprestatie te ontbinden;
B. 	gedaagden te veroordelen om binnen 14 dagen na betekening van het te wijzen vonnis de woning te ontruimen en te verlaten en door overgave van sleutels ter beschikking van Verwelius te stellen;
C. 	de curator te veroordelen om de van [Y.] gevorderde ontruiming te gehengen en te gedogen;
D. 	[X.] te veroordelen om aan haar te betalen € 3.605,32 ter zake van huurachterstand berekend tot en met april 2015, € 57,12 aan verschenen contractuele rente en € 469,19 aan buitengerechtelijke kosten, in totaal € 4.131,63 te vermeerderen met de wettelijke rente vanaf 7 april 2015 tot de dag van algehele voldoening;
E. 	[Y.] te veroordelen aan Verwelius te betalen € 1.955,52 ter zake van huurachterstand over de maanden maart en april 2015, € 14,47 aan verschenen contractuele rente en € 177,46 aan buitengerechtelijke kosten, in totaal € 2.147,45 te vermeerderen met de wettelijke rente vanaf 7 april  2015 tot de dag van algehele voldoening;
F. 	[X.] te veroordelen om vanaf 1 mei 2015 aan Verwelius te betalen vanwege schadevergoeding € 977,76 voor elke maand of gedeelte daarvan dat [X.] in gebreke blijft met de ontruiming van de woning;
G. 	de hoofdelijke veroordeling van [X.] en [Y.] in de proceskosten.
Aan haar gewijzigde vordering heeft Verwelius naast de vaststaande feiten het volgende -zakelijk weergegeven en voor zover van belang- ten grondslag gelegd.
Ondanks aanmaningen zijn [X.] en [Y.] als huurders in gebreke gebleven met betaling van de huurpenningen waardoor er ten tijde van de dagvaarding een huurachterstand bestond van € 3.605,32 berekend tot en met 30 april 2015. De hoogte van deze huurachterstand rechtvaardigt ontbinding van de huurovereenkomst, voor zover deze nog niet per 30 april 2015 zou zijn beëindigd, met vergoeding van schade en ontruiming van de woning.
De van [Y.] gevorderde vervallen huurtermijnen van maart en april 2015 zijn ontstaan na datum faillissement en zijn boedelschuld.
Verwelius maakt aanspraak op wettelijke rente vanaf de vervaldata van de respectievelijke huurtermijnen, ten aanzien van [X.] berekend over de huurachterstand berekend tot en met april 2015 en ten aanzien van [Y.] berekend over de onder 3.2.2 bedoelde huurachterstand.
Door de wanbetaling van [X.] en [Y.] heeft Verwelius haar vordering ter incasso uit handen moeten geven en buitengerechtelijke incassokosten moeten maken die zij van hen vordert overeenkomstig de staffel van het Besluit vergoeding voor buitengerechtelijke incassokosten. Deze kosten bedragen ten aanzien van [X.]€ 469,19 inclusief btw en ten aanzien van [Y.], berekend over € 1.955,52 een bedrag van € 177,46.
heeft geconcludeerd Verwelius niet ontvankelijk te verklaren in haar vordering althans haar deze te ontzeggen met haar veroordeling, uitvoerbaar bij voorraad, in de proceskosten en heeft daartoe het volgende aangevoerd.
[X.] beroept zich op vernietigbaarheid van de onder 2.3 bedoelde huuropzegging wegens een wilsgebrek op grond van zijn psychische gesteldheid ten tijde van het verzenden daarvan. In verband met zijn psychische gesteldheid verblijft [X.] met een rechterlijke machtiging in een psychiatrische inrichting.
[X.] gaat er van uit dat de huurachterstand op korte termijn zal zijn voldaan, via de gemeente, die verplicht is om de huurachterstand te voldoen voor iemand die is opgenomen in een psychiatrische instelling.
[Y.] en de curator hebben niet op de eerst dienende dag gereageerd waarna de kantonrechter tegen hen verstek heeft verleend. Zij hebben geen gebruik gemaakt van het recht van zuivering van het verstek. Op grond van het bepaalde in artikel 140 lid 3 van het Wetboek van Burgerlijke Rechtsvordering wordt thans één vonnis gewezen dat voor alle partijen wordt beschouwd als een vonnis op tegenspraak.
De onderhavige procedure is aanhangig gemaakt na de faillietverklaring van [Y.]. Afhankelijk van de aard van de tegen haar (en de curator) ingestelde vordering betekent dit dat de insolventie(proces)rechtelijke regels van de artikelen 25 en 26 van de Faillissementswet (Fw) van toepassing zijn.
Ingevolge de hoofdregel van artikel 25 lid 1 Fw kan een aanspraak jegens de boedel slechts verkregen worden door een rechtsvordering in te stellen tegen de curator. Indien een tegen de gefailleerde ingestelde rechtsvordering tot diens veroordeling leidt, heeft die veroordeling volgens artikel 25 lid 2 Fw tegenover de failliete boedel geen rechtskracht.
Ingevolge artikel 26 Fw kan een vordering die strekt tot voldoening van een verbintenis uit de boedel niet in rechte worden ingesteld, maar dient deze ter verificatie bij de curator te worden aangemeld.
Van de hiervoor tegen [Y.] en de curator gerichte vorderingen betreffen die onder A.1, A.2, B, C, E en G vorderingen in de zin van artikel 25 Fw.

Verwelius heeft primair gevorderd te verklaren voor recht dat de huurovereenkomst tussen haar en “gedaagden” rechtsgeldig is opgezegd. De kantonrechter begrijpt de vordering aldus dat met gedaagden is bedoeld [X.] en [Y.] en dat de vordering alleen is gericht jegens hen.
Het beroep van [X.] op de gebrekkigheid van zijn huuropzegging wegens een wilsgebrek op grond van zijn psychische gesteldheid wordt als onvoldoende onderbouwd verworpen.
[X.] heeft niet gesteld dat zijn psychische gesteldheid een redelijke waardering van zijn belangen belette. De enkele opname in een psychiatrische inrichting is, zonder nadere toelichting die ontbreekt daarvoor onvoldoende. In rechte wordt dan ook uitgegaan van een rechtsgeldige huuropzegging door [X.].
Met de acceptatie door Verwelius van de huuropzegging van zowel [X.] als [Y.] per 30 april 2015 staat vast dat de huurovereenkomst tussen hen per die datum is geëindigd. De primair gevorderde verklaring voor recht is jegens [X.] als overigens op de wet gegrond en jegens [Y.] als niet onrechtmatig of ongegrond voorgekomen toewijsbaar.

Gelet op de formulering van het gevorderde onder B. en C. in onderling verband gezien begrijpt de kantonrechter dat het sub B. gevorderde zich richt tegen [X.] en [Y.] en niet ook tegen de curator.
Met het eindigen van de huurovereenkomst hebben [X.] en [Y.] niet langer recht of titel om in het gehuurde te verblijven. De vordering tot ontruiming is als overigens op de wet gegrond tegen [X.] toewijsbaar. De tegen [Y.] en de curator gerichte vorderingen zijn eveneens toewijsbaar, nu deze de kantonrechter niet onrechtmatig of ongegrond voorkomen.

Verwelius heeft tijdens de comparitie van partijen gesteld dat zij bij het gevorderde onder D en E is uitgegaan van hoofdelijke verbondenheid van [X.] en [Y.].
[X.] en [Y.] zijn als medehuurders van de woning hoofdelijk aansprakelijk voor de huurbetalingsverplichting.
[X.] heeft de door Verwelius gesteld huurachterstand van € 3.605,32 berekend tot en met april 2015 erkend. Dit bedrag is jegens hem, als overigens op de wet gegrond toewijsbaar, in die zin, dat gelet op de hoofdelijke verbondenheid van hem en [Y.] geldt dat indien een van hen betaalt de ander zal zijn gekweten en dat het door hen tezamen te betalen bedrag het totaal van de hoofdsom van € 1.955,52, voor zover het de huurtermijnen van maart en april 2015 betreft, -die in deze procedure van elk van hen voor het geheel worden gevorderd- niet zal overstijgen.
Verwelius vordert van [Y.] betaling van een totaalbedrag van € 1.955,52 aan huurtermijnen van maart en april 2015. Niet in geschil is dat deze huurachterstand is ontstaan na datum faillissement. Evenmin is in geschil dat deze huurachterstand een boedelschuld betreft. Deze vordering kan ingevolge het bepaalde in artikel 25 lid 2 Fw tegen de failliete [Y.] worden ingesteld, maar een veroordeling van haar heeft tegenover de failliete boedel geen rechtskracht.
De vordering tegen [Y.] is, nu deze niet onrechtmatig of ongegrond voorkomt, toewijsbaar in die zin dat gelet op de hoofdelijke verbondenheid van haar en [X.] geldt dat indien een van hen betaalt de ander zal zijn gekweten en dat het door hen tezamen te betalen bedrag het totaal van de hoofdsom van € 1.955,52, voor zover het de huurtermijnen van maart en april 2015 betreft, -die in deze procedure van elk van hen voor het geheel worden gevorderd- niet zal overstijgen.

Deze vordering is door [X.] niet betwist en overigens op de wet gegrond toewijsbaar.

Verwelius vordert van [X.] een bedrag van € 57,12 en van [Y.] een bedrag van € 14,47 aan verschenen contractuele rente. Deze bedragen zijn bij gebreke van een grondslag, gelet op de wijziging van eis, niet toewijsbaar. De rentevordering zal voor het overige worden toegewezen zoals in het dictum vermeld.

Verwelius maakt aanspraak op een vergoeding voor buitengerechtelijke incassokosten. De kantonrechter stelt vast dat het Besluit vergoeding voor buitengerechtelijke incassokosten van toepassing is nu het verzuim van [X.] en [Y.] na 30 juni 2012 is ingetreden.
De van [X.] gevorderde vergoeding voor buitengerechtelijke incassokosten is berekend inclusief btw, doch die btw is in de aanmaning niet in een concreet bedrag aangezegd. Derhalve is de gevorderde btw niet toewijsbaar en wordt jegens [X.] een bedrag van € 387,76 aan buitengerechtelijke incassokosten toegewezen.
Verwelius heeft [Y.] bij brief van 10 maart 2015 buitengerechtelijke kosten aangezegd voor een hoger bedrag en over een hogere huurachterstand dan thans gevorderd. Jegens [Y.] is de gevorderde vergoeding voor buitengerechtelijke kosten ad € 177,46 waarmee Verwelius kennelijk heeft willen volstaan toewijsbaar als niet onrechtmatig of ongegrond voorgekomen.

[X.] en [Y.] worden als de (grotendeels) in het ongelijk gestelde partij hoofdelijk veroordeeld in de proceskosten, tot aan deze uitspraak aan de zijde van Verwelius begroot op  € 564,13 aan verschotten en € 200,00 aan salaris (1 punt voor de dagvaarding) voor haar gemachtigde. [X.] wordt bovendien veroordeeld tot betaling van € 200,00 aan salaris voor de gemachtigde van Verwelius (1 punt voor de comparitie van partijen).
De kantonrechter:
verklaart voor recht dat de huurovereenkomst tussen Verwelius en [X.] en [Y.] met betrekking tot de woning rechtsgeldig is opgezegd en per 30 april 2015 is geëindigd;
veroordeelt [X.] en [Y.] om binnen 14 dagen na betekening van dit vonnis de woning met alle personen en zaken die zich vanwege hen daar bevinden te ontruimen en te verlaten en door overgave van de sleutels ter vrije en algehele beschikking van Verwelius te stellen;
veroordeelt de curator om de ontruiming waartoe [Y.] is veroordeeld te gehengen en te gedogen en voorts om uit de woning alle zaken, voor zover die in de boedel van het faillissement van [Y.] vallen, te verwijderen;
veroordeelt [X.] om aan Verwelius te betalen € 3.605,32 aan achterstallige huur berekend tot en met de maand april 2015, vermeerderd met wettelijke rente ex
artikel 6:119 BW vanaf 7 april 2015 tot aan de dag van algehele voldoening;
veroordeelt [Y.] om aan Verwelius te betalen € 1.955,52 aan huurachterstand over de maanden maart en april 2015, vermeerderd met wettelijke rente ex artikel 6:119 BW vanaf 7 april 2015 tot aan de dag van algehele voldoening;
bepaalt dat het door [X.] en [Y.] tezamen te betalen bedrag aan huurachterstand over de maanden maart en april 2015 het totaal van de hoofdsom van € 1.955,52 (exclusief rente) niet zal overstijgen en dat wanneer de een betaalt de ander zal zijn gekweten;
veroordeelt [X.] om aan Verwelius te betalen € 977,76 per maand met ingang van de maand mei 2015 tot en met de maand waarin de ontruiming plaatsvindt;
veroordeelt [X.] om aan Verwelius te betalen € 387,76 aan buitengerechtelijke kosten;
veroordeelt [Y.] om aan Verwelius te betalen € 177,46 aan buitengerechtelijke kosten;
veroordeelt [X.] en [Y.] hoofdelijk, in die zin dat wanneer de een betaalt de ander zal zijn gekweten, in de proceskosten aan de zijde van Verwelius tot aan deze uitspraak begroot op € 564,13 aan verschotten en € 200,00 aan salaris (1 punt voor de dagvaarding) voor haar gemachtigde;
veroordeelt [X.] voorts in de proceskosten aan de zijde van Verwelius tot aan deze uitspraak begroot op € 200,00 aan salaris (1 punt voor de comparitie van partijen) voor haar gemachtigde;
verklaart dit vonnis voor zover het de veroordelingen betreft, uitvoerbaar bij voorraad en wijst af het meer of anders gevorderde.
Dit vonnis is gewezen door mr. K.J. Bezuijen en uitgesproken ter openbare terechtzitting.
362
"
ECLI_NL_RBMAA_2011_BP5200.xml|True|"Huurovereenkomst. Vordering van verhuurder in conventie ter zake van huurachterstand wordt toegewezen. De daarnaast gevorderde ontbinding van de huurovereenkomst en ontruiming van het gehuurde worden afgewezen omdat de tekortkoming van de huurder – afgezet tegen haar woonbelang – te gering is om ontbinding van de huurovereenkomst te rechtvaardigen.
Vordering van huurder in reconventie om verhuurder te veroordelen tot herstel van gebreken aan het gehuurde wordt afgewezen, omdat gesteld noch gebleken is dat de verhuurder vóór het instellen van de eis in reconventie van de klachten van de huurder op de hoogte was. Verhuurder zal zelf eerst in de gelegenheid gesteld moeten worden eventuele gebreken te verhelpen.
RECHTBANK MAASTRICHT
Sector Kanton
Locatie Maastricht

Zaaknummer: 380085 CV EXPL 10-2478
typ: AodK
Vonnis van 26 januari 2011
in de zaak
[eiseres],
wonend te [woonplaats],
eisende partij in conventie/verwerende partij in reconventie,
hierna te noemen: [eiseres],
gemachtigde: mr. E.E.J.M. Buttolo, werkzaam bij GGN Limburg te Heerlen
tegen
[gedaagde],
wonend te [adres],
gedaagde partij in conventie/eisende partij in reconventie,
hierna te noemen: [gedaagde],
gemachtigde: mr. R.W.C. Vranken, advocaat te Maastricht (toevoeging 1FC2139).
1. VERLOOP VAN DE PROCEDURE
in conventie
[eiseres] heeft bij dagvaarding van 19 mei 2010 een vordering ingesteld tegen [gedaagde]. Bij het exploot is een aantal ongenummerde producties meebetekend.
Op 2 juni 2010 heeft [eiseres] een akte van vermindering ingediend.
[gedaagde] heeft na gevraagd en gekregen uitstel voor de zitting van 30 juni 2010 een conclusie van antwoord met twee producties (nummers 2 en 3) genomen.
Daarna hebben [eiseres] en [gedaagde] achtereenvolgens respectievelijk een conclusie van repliek met één verdere productie en een conclusie van dupliek eveneens met één productie (“productie 18”) ingediend.
in reconventie
[gedaagde] heeft ter zitting van 30 juni 2010 een eis in reconventie ingesteld met daarbij veertien producties (genummerd 4 tot en met 17).
[eiseres] heeft daarop schriftelijk geantwoord. Vervolgens heeft [gedaagde] onder overlegging van nog vier producties (nummers 19 tot en met 23) gerepliceerd, waarna [eiseres] een conclusie van dupliek genomen heeft.

in conventie en in reconventie
Hierna is vonnis bepaald, waarvan de uitspraak nader op heden gesteld is.
2. MOTIVERING
2.1. in conventie
het geschil
2.1.1. Als enerzijds gesteld en anderzijds niet dan wel onvoldoende gemotiveerd betwist, staat het volgende vast.
Tussen partijen bestaat een huurovereenkomst met betrekking tot de woning (het appartement) staande en gelegen te [adres]. De huurprijs bedraagt thans € 475,00 per maand en dient bij vooruitbetaling voldaan te worden.
[gedaagde] is in gebreke gebleven met stipte betaling van de huur en er is huurachterstand ontstaan.
2.1.2. [eiseres] stelt in het exploot van dagvaarding dat de huurachterstand tot 30 april 2010 € 2.375,00 bedraagt. Omdat aanmaningen tot betaling van de huurachterstand geen effect gesorteerd hebben, maakt [eiseres] naast het bedrag aan achterstallige huur tevens aanspraak op vergoeding van een bedrag van € 11,47 aan wettelijke rente en een bedrag van € 178,50 aan buitengerechtelijke kosten.
Op het totaal van voornoemde bedragen worden in het exploot twee bedragen van € 350,00 respectievelijk € 475,00 in mindering gebracht, die bij [eiseres] dan wel haar gemachtigde ontvangen zijn.
Vervolgens heeft [eiseres] haar vordering bij akte nog verder verminderd met twee door [gedaagde] op 30 april 2010 respectievelijk 26 mei 2010 verrichte betalingen van € 150,00 elk.
2.1.3. Op grond van het vorenstaande vordert [eiseres] – na vermindering van haar eis – om bij uitvoerbaar bij voorraad te verklaren vonnis:
- de onderhavige huurovereenkomst te ontbinden;
- [gedaagde] te veroordelen om binnen acht dagen na betekening van het in dezen te wijzen vonnis het voormelde gehuurde te verlaten en te ontruimen met alle daarin aanwezige personen en roerende zaken (voor zover deze laatste niet het eigendom zijn van [eiseres]) en onder afgifte van de sleutels ter vrije en algehele beschikking te stellen van [eiseres], met machtiging van [eiseres] om, indien [gedaagde] na verloop van voormelde termijn met ontruiming in gebreke mocht blijven, die ontruiming zo nodig zelf te doen bewerkstelligen door een gerechtsdeurwaarder, waar nodig  met hulp van de sterke arm;
- [gedaagde] te veroordelen aan [eiseres] te betalen een bedrag van € 1.439,97 ter zake achterstallige huurpenningen inclusief de daarop vallende buitengerechtelijke kosten en rente, vermeerderd met de wettelijke rente vanaf de dag van dagvaarding, alsmede een bedrag van € 475,00 voor elke maand of elk gedeelte van een maand dat [eiseres] met ingang van 30 april 2010 het voormelde verhuurde nog zal occuperen tot aan de dag van de algehele ontruiming daarvan;
- [gedaagde] te verwijzen in de kosten van deze procedure.

2.1.4. [gedaagde] betwist de omvang van de gestelde huurachterstand. Zij heeft – zo stelt zij – de huur over de maanden januari 2010 tot en met april 2010 inderdaad deels onbetaald gelaten, zulks vanwege financiële problemen als gevolg van het missen van een gedeelte van het loon over januari en februari 2010. Ter zake van de aldus ontstane huurachterstand heeft zij echter in februari 2010 een betalingsregeling getroffen met (de gemachtigde van) [eiseres], inhoudende dat zij de huurachterstand in termijnen van € 150,00 per maand kon afbetalen. [gedaagde] stelt de regeling nagekomen te zijn en als gevolg daarvan is volgens haar ook al een behoorlijk deel van de achterstand ingelopen. Vervolgens becijfert [gedaagde] de achterstand inclusief de in mei 2010 gedane betaling op € 1.250,00. Zij is van mening dat de vorderingen tot ontbinding van de huurovereenkomst en ontruiming van de woning dienen te worden afgewezen, nu zij de betalingsregeling ter zake van de huurachterstand behoorlijk nakomt en de huurtermijnen voldoet.
2.1.5. Partijen hebben bij re- en dupliek haar respectieve standpunten nog verder toegelicht.
de beoordeling
2.1.6. [eiseres] betwist niet dat er een betalingsregeling met [gedaagde] getroffen is. [eiseres] noemt zelfs de exacte datum: 4 februari 2010. Volgens haar komt [gedaagde] die regeling echter niet correct na. [eiseres] legt bij repliek een overzicht over, waaruit blijkt dat de huurachterstand inclusief de huur over de maand juli 2010 nog € 1.150,00 bedraagt. [gedaagde] lijkt dit bedrag te betwisten, maar berekening van de door haar bij dupliek genoemde bedragen leidt tot dezelfde uitkomst. Laatstgenoemd bedrag zal daarom ter zake van huurachterstand tot en met juli 2010 toegewezen worden.
De door [eiseres] in de conclusie van dupliek in reconventie opgenomen berekening ter zake van huurachterstand wordt buiten beschouwing gelaten, nu dit feitelijk een nadere conclusie in conventie inhoudt, terwijl het debat in conventie reeds gesloten was.
2.1.7. [eiseres] stelde in het exploot dat de huurachterstand tot 30 april 2010 € 2.375,00 bedroeg en dat inmiddels twee bedragen van € 350,00 respectievelijk € 475,00 ontvangen waren.
Op 30 april 2010 – vóór dagvaarding dus – is nog eens een bedrag van € 150,00 ontvangen.
Onder 2.7. is reeds vastgesteld dat huurachterstand tot en met juli 2010 nog € 1.150,00 bedraagt. [gedaagde] heeft gezien deze cijfers een (belangrijk) deel van de achterstand ingelopen.
Hoewel het betalingsgedrag van [gedaagde] niet de schoonheidsprijs verdient, zal gezien het vorenstaande de vordering tot ontbinding van de huurovereenkomst en de daarmee samenhangende ontruiming van het gehuurde vooralsnog afgewezen worden. De tekortkoming van [gedaagde] is – afgezet tegen haar woonbelang – te gering om ontbinding van de huurovereenkomst te rechtvaardigen.
[gedaagde] dient zich voor de toekomst wel te realiseren, dat zij de getroffen betalingsregeling stipt dient na te komen náást een stipte voldoening van de huurpenningen, omdat zij anders alsnog bij een eventuele volgende vordering van de verhuurder een gerechtelijke ontbinding van de huurovereenkomst riskeert.
2.1.8. [gedaagde] heeft niet betwist dat zij op grond van de overeenkomst gehouden is de huurpenningen te betalen vóór de eerste van de desbetreffende maand, zodat zij zonder nadere ingebrekestelling in verzuim is. De gevorderde rente zal derhalve worden toegewezen, evenals de vordering ter zake van buitengerechtelijke kosten nu [eiseres] dienaangaande voldoende gesteld heeft.
2.1.9. Voor het geval [gedaagde] met haar opmerking onder punt 19 van de “conclusie van antwoord tevens inhoudende een eis in reconventie” een beroep heeft willen doen op schuldeisersverzuim dan wel een opschortingsrecht, oordeelt de kantonrechter dat dit niet verder uitgewerkt en gepreciseerd is, reden waarom hierop niet zal worden ingegaan.
2.1.10. De kantonrechter is het niet met [gedaagde] eens dat zij rauwelijks gedagvaard is. Zij trof op 4 februari 2010 een betalingsregeling ter zake van de achterstand op dat moment, maar liet vervolgens na om de huur over maart en april 2010 te voldoen, zodat [eiseres] reden had haar in rechte te betrekken. [gedaagde] zal, als de grotendeels in het ongelijk gestelde partij, veroordeeld worden tot betaling van de kosten van deze procedure.
2.2. in reconventie
het geschil
2.2.1. [gedaagde] stelt dat het gehuurde gebreken vertoont, zoals door haar omschreven onder punt a. tot en met punt u. in de eis in reconventie. Volgens haar heeft zij [eiseres] in december 2009 en februari 2010 hiervan schriftelijk in kennis gesteld, maar zij heeft op haar brieven geen reactie ontvangen en de gebreken zijn niet verholpen. Daarnaast zegt [gedaagde] hinder te ondervinden van haar bovenbuur, die eveneens een woning van [eiseres] huurt. [gedaagde] heeft dit probleem bij [eiseres] gemeld, maar ook met deze klacht wordt niets gedaan. Ten slotte stelt [gedaagde] dat de brandweer in november of december 2009 geconstateerd heeft dat het gebouw waarin haar woning gelegen is, niet voldoet aan de veiligheidsvoorschriften.
2.2.2. [gedaagde] vordert om [eiseres] te veroordelen tot:
- “het verhelpen van de door [gedaagde] genoemde gebreken;
- het in overeenstemming brengen van het verhuurde gebouw aan de [adres], met de veiligheidsnormen en
- het aanpakken als een goed verhuurder van de hinderlijke gedraging van de bovenbuur van [gedaagde]”.
2.2.3. [eiseres] heeft tegen de vordering verweer gevoerd. Volgens [eiseres] heeft [gedaagde] op geen enkele wijze een van de door haar opgesomde gebreken of klachten bij [eiseres] gemeld en is [eiseres] geen gelegenheid geboden (eventuele) gebreken te verhelpen of problemen op te lossen. Daarnaast is [gedaagde] op grond van de bepalingen van de onderhavige huurovereenkomst zélf verantwoordelijk voor een aantal van de opgesomde “gebreken”.
[eiseres] stelt expliciet dat zij nimmer een brief van [gedaagde] ter zake van de door [gedaagde] bij eis in reconventie genoemde gebreken dan wel mondeling of schriftelijk een verslag van de brandweer ontvangen heeft.
2.2.4. Partijen hebben bij re- en dupliek haar standpunten nog verder toegelicht.
de beoordeling
2.2.5. Op grond van artikel 7:206 BW is een verhuurder verplicht op verlangen van de huurder gebreken te verhelpen (“reparatieplicht”), tenzij zulks onmogelijk is of redelijkerwijs niet verlangd kan worden of wanneer het kleine herstellingen betreft die op de weg van de huurder liggen.

Indien de verhuurder met het verhelpen in verzuim is, kan de verhuurder de gebreken zelf (doen) verhelpen en de daarvoor gemaakte kosten, voor zover deze redelijk waren, op de verhuurder verhalen desgewenst door deze in mindering te brengen op de huurprijs.
[gedaagde] stelt dat zij [eiseres] schriftelijk in kennis gesteld heeft van de door haar opgesomde gebreken en van de hinder van de bovenbuur, maar dit wordt door [eiseres] betwist. Ook van de beweerde constatering van de brandweer stelt [eiseres] in het geheel niet op de hoogte te zijn. [gedaagde] legt met betrekking tot het vorenstaande ook geen enkel geen bewijs over (in het bijzonder een afschrift van haar brief aan [eiseres] of van het rapport van de brandweer).
Geconcludeerd moet worden dat alles erop wijst dat [eiseres] niet eerder dan bij het instellen van de eis in reconventie van de klachten van [gedaagde] op de hoogte gekomen is. [eiseres] zal zelf eerst in de gelegenheid gesteld moeten worden eventuele gebreken te verhelpen. Voor de kantonrechter is hier vooralsnog geen taak weggelegd en de onderhavige vordering zal daarom afgewezen worden.
2.2.6. [gedaagde] zal als de in het ongelijk gestelde partij verwezen worden in de kosten van deze procedure.
3. BESLISSING
in conventie
Veroordeelt [gedaagde] om aan [eiseres] tegen bewijs van kwijting te voldoen de somma van € 1.339,97, vermeerderd met de wettelijke rente vanaf 19 mei 2010 tot de dag van algehele voldoening.
Veroordeelt [gedaagde] tot betaling van de proceskosten, aan de zijde van [eiseres] tot de datum van dit vonnis begroot op € 595,93, waarin begrepen € 300,00 aan salaris gemachtigde.
Verklaart dit vonnis uitvoerbaar bij voorraad.
Wijst het meer of anders gevorderde af.
in reconventie
Wijst de vordering af.
Veroordeelt [gedaagde] tot betaling van de aan de zijde van [eiseres] gerezen proceskosten, tot op heden begroot op € 200,00 aan salaris gemachtigde.
Dit vonnis is gewezen door mr. H.W.M.A. Staal, kantonrechter, en is in aanwezigheid van de griffier in het openbaar uitgesproken.
"
ECLI_NL_RBMAA_2008_BD5605.xml|True|"Huurontbinding ten gevolge van overlast door psychiatrische aandoening van de huurder. Ontbinding op termijn van vier maanden ten einde de huurder en diens hulpverlening in staat te stellen, mede met het oog op de behandeling, andere aangepaste woonruimte te vinden.
RECHTBANK MAASTRICHT
Sector Kanton
locatie Sittard-Geleen
vonnis d.d. 11 juni 2008
zaak/rolnr.: 254675 cv expl 07/1321
typ.:
coll.:
De kantonrechter van de locatie Sittard-Geleen heeft het navolgende vonnis gewezen
de stichting Stichting Woonmaatschappij Zo Wonen,
gevestigd en kantoorhoudende te Sittard, gemeente Sittard-Geleen,
gemachtigde mr. W.H. Kempen, advocaat,
eiseres,
tegen
1. [gedaagde sub 1]
wonende aan de [adres], gemachtigde mr. R.M.J. Schoonbrood, advocaat,
2. mr. PJ.H. Keulers, advocaat en procureur, in zijn hoedanigheid van bewindvoerder van gedaagde sub 1 de heer [naam gedaagde sub 1],
kantoorhoudende aan de Maastrichterlaan 9 te 6191 AA Beek,
gedaagden.
Het verdere verloop van de procedure
Ter voldoening aan de haar bij het tussenvonnis van 14 november 2007 gegeven bewijsopdracht, heeft  eiseres vier getuigen doen horen.
Gedaagde heeft in contra-enquête  twee getuigen doen horen.
Van deze getuigenverhoren is proces-verbaal opgemaakt.
Partijen hebben vervolgens allen een conclusie na enquête genomen, waarbij producties in het geding werden gebracht, eiseres heeft na de conclusie na enquête zijdens gedaagde sub 1. een akte genomen.
Daarna hebben partijen andermaal vonnis gevraagd.
De uitspraak van het vonnis is gesteld op heden.
De inhoud van de processtukken wordt op deze plaats herhaald en ingelast.
De verdere beoordeling
het verdere oordeel
Ter beoordeling staat of  eiseres geslaagd is in de vervulling van bewijsopdracht, verleend bij voormeld tussenvonnis, waarin de kantonrechter volhardt, en luidende dat gedaagde [gedaagde sub 1] als huurder van de woonruimte staande en gelegen te [woonplaats] aan de [adres], voortdurend en in ernstige mate overlast en hinder voor zijn woonomgeving veroorzaakt, waardoor het leefklimaat in het complex waarin het gehuurde is gelegen ernstig wordt geschaad en dat de overlast bestaat uit  geluidsoverlast,bedreigingen, wapengebruik, drugsgebruik en drugshandel.
In enquête verklaarden:
[naam getuige 1], agent, wonende te [woonplaats]: “Ik heb eerder voor uw ambtgenoot een getuigenverklaring afgelegd op 6 maart 2007. Ik ken die verklaring nog, de beide raadslieden geven te kennen deze verklaring ook te kennen en ik herhaal alles wat ik in die verklaring hier heb gezegd op deze plaats deze verklaring hierbij in te gelasten.
In aanvulling op deze verklaring deel ik u mede dat ik uit hoofde van mijn functie bekend ben met wat in 2007 nog is voorgevallen. Mijn collega's zijn drie keer aan de deur geweest omdat de gedaagde geluidsoverlast veroorzaakten, hem is een keer een gele kaart uitgereikt en bij de derde keer is de geluidsapparatuur bij hem in beslag genomen. die inbeslagname was op 10 december J.I.
Vervolgens hebben mijn collega's [gedaagde sub 1] op grond van een rechterlijk machtiging opgehaald om hem naar het Prins Clauscentrum te brengen. Voor zover ik uit wat ik daar over weet kan afleiden moet dat halverwege december 2007 zijn geweest.”
[naam getuige 2], opzichter, wonende [woonplaats]: “Ik ben eerder hier geweest en wel op 6 maart 2007 over de problemen met gedaagde een verklaring afgelegd bij uw ambtsgenoot. Ik ken mijn verklaring nog en ik blijf ook vandaag onder ede bij de inhoud van de toen afgelegde verklaring. U kunt de inhoud hiervan op deze plaats herhalen en in gelasten.
In aanvulling op deze verklaring kan ik u op zich geen nieuwe feiten vertellen, maar ik hoor van mijn collega [naam collega/getuige 4] wel dat er rond het geval van [gedaagde sub 1] nog wel het een en ander speelt. Ik leid daaruit af dat sinds het vorige verhoor rondom hem niet rustiger is geworden.”
[naam getuige 3], huismeester, wonende te [woonplaats]: “Ik ken mijn verklaring die ik op 6 maart 2007 ten overstaan van uw ambtsgenoot heb afgelegd en ik herhaal die verklaring vandaag zoals ik toen heb laten optekenen. De inhoud daarvan kunt op deze plaatst herhalen en in lasten.
Sinds maart 2007 is het geluidsoverlastprobleem geëscaleerd. Ik ben in die periode uitermate regelmatig gemiddeld wekelijks twee tot drie keer bij hem aan de deur geweest omdat zijn installatie te hard stond. Als hij me aan zag komen draaide hij het volume lager. Uiteindelijk heeft de politie na waarschuwingen de installatie in december in beslag genomen.
Wij zijn in het complex bezig met renovatiewerkzaamheden. Daaronder valt het buitenschilderwerk. Wij moesten bij hem op het balkon het schilderwerk uitstellen omdat dat balkon tot wel 1 meter hoog vol lag met afval en rotzooi. Wij hebben hem uiteraard gevraagd dat op te ruimen. Het schilderwerk dreigde te stagneren omdat wij niet op het balkon konden. Uiteindelijk is door bemiddeling van zijn vader en broer die troep van het balkon gehaald en heeft de schilder zijn werk kunnen afmaken.
In deze periode heb ik ook nog twee keer de interkom voor de deuropener in de hal moeten laten vervangen omdat gedaagde dat apparaat uit de muur gerukt had. Doordat het apparaat bruut van de muur getrokken was is uiteraard de leiding van dat apparaat beschadigd geraakt. Daardoor werd de verbinding voor de 7 bovenliggende etages met de intercom in de hal ook verbroken en konden deze mensen niet horen of er gebeld werd en ook niet voor hun bezoek de deur openen. De apparaten staan in serie.
Voorts is bij hem op de verdieping de lift deur vervangen moeten worden. Ik zeg niet dat [gedaagde sub 1] dat gedaan heeft, maar het is wel bij hem op de verdieping. Op andere verdiepingen heb ik dat probleem niet of nooit gehad, in ieder geval de afgelopen 10 jaar niet. Het is een massief uitgevoerde roestvrij stalen deur met een klein ruitje erin. Om zo'n deur krom te krijgen, zoals in dit geval, moetje geweld gebruiken. De lift was doordat de deur scheluw was geworden uitgevallen. De firma Otis heeft dat hersteld maar de deur is toch eerst met bruut geweld enigszins op zijn plaats getrokken moeten worden.
Vanaf december is [gedaagde sub 1] opgenomen. Vanaf dat moment is het ook rustig op zijn galerij. Geen geluidsoverlast, geen graffiti, geen kapotte ruiten meer, alles is weer normaal.”
[naam getuige 4], leeftijd 32 jaar, wonende te [woonplaats], woonconsulente:
“Ik herhaal op deze plaats alles wat ik op 6 maart 2007 ten overstaan van uw ambtgenoot heb verklaard. Ik sta nog steeds achter die verklaring.
Sinds het afleggen van deze verklaring heb ik zelf geen contacten meer met [gedaagde sub 1] gehad. Ik heb wel van horen zeggen van direct betrokkenen zoals de huismeester en de wijkagent begrepen dat er voortdurende problemen met hem zijn. Via die kanalen hoor ik dat bewoners van het complex nog steeds over hem klagen en dat zij overlast van hem ervaren. Sinds de laatste rechtszitting is het rustig, hoor ik van de huismeester.
Ik ben bezig geweest om zijn bovenburen, die door de ligging van de woning, de meeste last van hem hadden, te verhuizen. Dat proces is in gang gezet in december en de verhuizing is nu bezig. Deze verhuizing is uitsluitend gebaseerd op het feit dat deze mensen niet meer tegen de overlast van [gedaagde sub 1] konden. Ik heb vrij lang gewacht met deze verhuizing in de hoop dat deze procedure wat eerder tot resultaat zou leiden maar omdat het allemaal zo lang duurt ben ik tot handelen overgegaan.
Er is geen andere woonruimte aan [gedaagde sub 1] aangeboden omdat wij vinden dat als je dat doet je mensen voor hun onaangepast gedrag beloont.
Ik heb weet van het feit dat er psychische problematiek aan de zijde van [gedaagde sub 1] bestaat. Ik heb dat met zijn begeleider [naam begeleider/getuige6] besproken in de fase dat hij de huur heeft opgezegd. Voor mij markeert dit het begin van de problematiek met  [gedaagde sub 1].
Ik begrijp best dat iemand psychische problematiek kan hebben, maar dat rechtvaardigt nog niet datje dit in deze overlast vorm moet accepteren, van mij zijn dat gescheiden zaken.
Hoewel psychiatrie mijn vak niet is, heb ik er wel ervaring mee in die zin dat wij redelijk wat mensen met psychiatrische aandoeningen huisvesten. Ik weet best wat er in dit kader omgaat en dat is voor mij geen nieuw terrein. Van alle door ons gehuisveste met psychiatrische problematiek bekende mensen is [gedaagde sub 1] naar mijn beleving een grote negatieve uitzondering.”
In contra-enquête verklaarden:
[naam getuige 5], wonende te [woonplaats],: “Ik ben de broer van gedaagde sub 1, …..
Ik woon een flat verder dan mijn broer. Ik kom ongeveer elke dag bij hem.
Mijn broer is al van jongs af aan psychisch ziek. Desondanks meen ik dat hij best zelf kan wonen. Ik zou willen dat hij letterlijk nog een keer een kans kreeg om te laten zien dat hij zelfstandig kan wonen zonder mensen tot last te zijn. Zou hij die kans verprutsen dan sta ik daar als broer achter dat hij met harde maatregelen wordt geconfronteerd.
Door zijn ziekte kan het best wel eens geweest zijn dat hij zijn radio te hard had staan. Mijn ervaring is dat mijn broer in die omstandigheden goed en snel te corrigeren is en dat hij ook naar je luistert en doet was je vraagt.
Ik heb nooit van overlast gemerkt of gezien.
De vorige keer is hier gezegd dat hij zijn balkon had moeten opruimen maar dat dat niet zou zijn gebeurd. Ik ben daar heel erg niet mee eens omdat ik zelf gezien heb dat dat balkon wel degelijk op de donderdag voor de vrijdag dat het gebeurd moest zijn opgeruimd en leeggehaald was.
Ik kom al sinds mijn broer daar woont bij hem, het is voor mij 2 minuten lopen.”
[naam getuige 6], wonende te [woonplaats]:
“Ik ben sinds september/oktober 2006 met [gedaagde sub 1] als hulpverlener bekend. Ik heb hem over het algemeen ervaren als iemand die zich behoorlijk gedroeg en daarnaast goed corrigeerbaar was. Ik constateerde wel dat bij hem al langer grote spanningen bestonden over huur subsidie en huurbetaling. Hij is later onder bewind gesteld. In november 2006 heeft hij een huuropzegging gedaan. Ik ben daarbij betrokken geweest om dat ongedaan te maken. Ik vond dat hij onder dwang van de omstandigheden had gehandeld en hij niet goed wist wat hij had gedaan. Wat mij tegenviel was dat de verhuurder wel aan de huurbeëindiging vast hield. Ik heb nog geprobeerd via de gemeente of via de GGD een situatie in het leven te roepen dat de huur onder voorwaarde zou worden voortgezet. Zo Wonen werkte daar niet aan mee. Er zijn in die tijd wel wat klachten geweest maar volgens mijn waarneming viel dat mee. In oktober /november 2007 is het met cliënt mis gegaan omdat hij in een psychotische toestand raakte en geen hulp wenste te aanvaarden. Dat heeft geleid tot een gedwongen opname. Op dit moment geldt de rechtelijke machtiging nog wel maar is er ook proefverlof.
Bij dat proefverlof geldt de strikte voorwaarde dat hij geen hard drugs mag gebruiken. Dat wordt door urinecontrole in de gaten gehouden zodra geconstateerd wordt dat hij wel gebruikt eindigt het proefverlof en wordt hij weer gedwongen opgenomen. Wij hebben ook extra hulpverlening ingesteld met meer contactmomenten per week en daarnaast is hij in een activiteitencentrum geplaatst om daarmee tot een zinvolle dagbesteding en structurering in het algemeen te komen.
Uit huiszetting van cliënt zou rampzalige gevolgen hebben. Vooreerst woont hij nu in de buurt van zijn familie die toch nog een steun en vangnet vormt. Daarnaast is hij verplicht een keer per week zijn medicatie tegen psychose te komen halen, zou hij uit ons zichtveld verdwijnen dan is ook dit onmogelijk. Vervolgens zou dakloos worden betekenen dat wat er tot nu toe is gedaan zinloos wordt. Het is niet mogelijk hem in reguliere setting te laten opnemen omdat hij al sinds zijn jeugd automedicatie cannabis gebruikt, hetgeen vaak ondersteunend ervaren wordt door de patiënt en belangrijk kan zijn om andere behandelingen te laten aanslaan. Daarom moet hij extra-muraal behandelt worden in een zelfstandige woonsituatie.
Vanaf oktober/november 2006 kwam ik ongeveer wekelijks bij cliënt. Ik trof daar wel eens andere mensen. Of dit drugsgebruikers waren weet ik niet, ik heb ze nooit zien gebruiken. Ik rook wel dat er Cannabis gerookt was. Het waren niet direct mensen die wellicht in het normale beeld van de buren pasten, maar ik heb niets gemerkt van het veroorzaken van overlast door deze mensen.
Ik sta nog steeds achter de brief die ik op 8 november 2006 samen met mijn cliënt heb geschreven. De bedoeling van die brief was om pro-actief te reageren op klachten die ik van de woningstichting had gehoord. Mijn bedoeling was om te proberen om op een nette manier het verleden achter cliënt te laten.”
Bij akte d.d. 14 van mei 2008 heeft eiseres andermaal een aantal incidenten met gedaagde sub 1. gemeld.
Deze verklaringen, gezien in onderlinge samenhang, alsmede
- de bij dagvaarding in het geding gebrachte getuigenverklaringen d.d. 6 maart 2007 ten overstaan van de kantonrechter te Sittard onder zaaknr. 247132 afgelegd,
- het  bij dagvaarding overgelegde proces-verbaal d.d. 25 oktober 2006,
-het overzicht van overlastmeldingen vervat in de brief van Chef Basiseenheid Maastricht Noord-west d.d. 23 januari 2007 aan mr. Kempen,
- het schrijven an het Prins Claus Centrum d.d. 25 januari 2008 met bijlage het behandelplan van [gedaagde sub 1] d.d. 21 december 2007,
- het feit dat [gedaagde sub 1] tenslotte met een rechterlijke machtiging gesloten opgenomen is (geweest) in een psychiatrisch ziekenhuis,
vormen naar het oordeel van de kantonrechter een solide basis om aan te nemen dat [gedaagde sub 1] lijdende is aan een psychiatrische aandoening die ondermeer de oorzaak is van gedrag dat in ernstige mate overlast in zijn woonomgeving tot gevolg heeft.
Uit de door eiseres overgelegde stukken en getuigenverklaringen blijkt in voldoende mate dat dit gedrag een zodanige omvang en ernst heeft, dat de grenzen van wat van de omgeving in redelijkheid gevergd mag worden te accepteren, duidelijk ver en duurzaam wordt overschreden.
Het feit dat twee gezinnen vanwege [gedaagde sub 1]’s overlast naar andere woonruimte zijn bemiddeld is in dit verband zeer veelzeggend.
[gedaagde sub 1] gedrag veroorzaakte en veroorzaakt nog steeds een zodanige onaanvaardbaar en duurzaam gespannen toestand in zijn woonomgeving dat om eiseres in staat te stellen haar verbintenissen tot het verschaffen van ongestoord woongenot aan de omwonenden van [gedaagde sub 1] na te komen, verwijdering van [gedaagde sub 1] uit deze woonomgeving onvermijdelijk is.
Er is teveel gebeurd om in realiteit te verwachten dat [gedaagde sub 1] nog in harmonie met zijn omgeving zal kunnen verkeren.
Dat [gedaagde sub 1] een psychiatrisch patiënt is kan in die zin van invloed zijn op de mate van toerekenbaarheid van zijn gedrag dat wanneer hij na de eerste confrontaties met eiseres hierover onder ogen had gezien dat inroepen en aanvaarden van hulp ter voorkoming van erger tot zijn verantwoordelijkheid behoort en hij ook daadwerkelijk een hulpvraag had gedaan, toerekenbaarheid wellicht zou hebben ontbroken.
Dit is niet gebeurd, [gedaagde sub 1] is meermaals en indringend tot de orde geroepen en is tenslotte via een rechterlijke machtiging gedwongen hulpverlening te accepteren.
[gedaagde sub 1], steeds handelingsbekwaam gebleven, is ernstig tekortgeschoten in het zoeken en aanvaarden van hulp, waardoor het ontstaan en escaleren van de overlast en de daaruit voorvloeiende niet-nakoming van de huurovereenkomst door zich niet als goed en rustig huurder te gedragen, hem is toe te rekenen.
Er is naar het oordeel van de kantonrechter derhalve in dit geval sprake van ernstig toerekenbaar tekortkomen zijdens [gedaagde sub 1] in de nakoming van de huurovereenkomst door het voortdurend veroorzaken van onaanvaardbare overlast voor zijn woonomgeving.
De huurovereenkomst kan daarom worden ontbonden.
Om vervolgens deze huurovereenkomst per de datum van dit vonnis, zijnde op korte termijn, te ontbinden is echter  naar het oordeel van de kantonrechter in dit geval op sociale en psycho-medische gronden onredelijk en onbillijk.
Mensen met een geestelijke aandoening als [gedaagde sub 1] -- kortgezegd -- zomaar op straat zetten is  maatschappelijk onaanvaardbaar en schaadt, ziende het behandelplan en de anamnese,  [gedaagde sub 1] belang onevenredig.
De aard van de ziekte van [gedaagde sub 1] lijkt te impliceren dat zijn belangen wellicht goed gediend zijn met een plaatsing in een aangepaste woonomgeving, al dan niet in een intra-murale setting.
Om [gedaagde sub 1] en diens hulpverlening voldoende tijd te gunnen deze oplossing te realiseren, ontbindt de kantonrechter de huurovereenkomst met een termijn van vier maanden of zoveel korter als [gedaagde sub 1] er in slaagt elders duurzame verblijfs- of woonruim te verkrijgen zoals in de vorige alinea beschreven.
[gedaagde sub 1] wordt als de in het ongelijk gestelde partij verwezen in de proceskosten.
Ten aanzien van gedaagde sub 2. zal de kantonrechter uitspreken dat deze, wanneer dit vonnis onherroepelijk zal zijn, ontruiming zal moeten gedogen.
Gedaagde sub 1 wordt als de in het ongelijk gestelde partij verwezen in de proceskosten aan de zijde van eiseres.
Wat partijen overigens nog hebben aangevoerd leidt niet tot een ander oordeel.
De beslissing
de kantonrechter:
1. Ontbindt de huurovereenkomst betreffende de woonruimte gelegen aan de [adres] te [woonplaats] per de datum gelegen vier maanden na de datum van het vonnis, zijnde 11 oktober 2008, of zoveel eerder als gedaagde sub 1. er in slaagt elders duurzame verblijfs- of woonruimte te verkrijgen zoals hoger in dit vonnis overwogen;
2. Veroordeelt gedaagde sub 1 om het gehuurde met al degenen en al hetgeen zich daarin of daar op vanwege gedaagde bevindt, na de betekening van dit vonnis uiterlijk op 11 oktober 2008, of zoveel eerder als gedaagde sub 1 erin slaagt elders duurzame verblijfs- of woonruimte te vinden zoals hoger in dit vonnis overwogen, volledig en behoorlijk te verlaten en te ontruimen, onder overgave van de sleutels, in lege en behoorlijke staat ter vrije beschikking van eiseres te stellen en vervolgens te verlaten en ontruimd te houden, dit met machtiging aan eiseres bij gebreke van volledige voldoening hieraan, deze verlating en ontruiming en het vervolgens verlaten en ontruimd houden zelf te bewerken met behulp van de sterke arm van politie en justitie en op kosten van gedaagde sub 1.
3. Veroordeelt gedaagde sub 1 in de kosten van deze procedure aan de zijde van eiseres tot aan het vonnis gerezen, begroot op € 819,31, en waarvan € 450,00 salaris gemachtigde.
4. Veroordeelt gedaagde sub 2 de ontruiming te gedogen.
5. Verklaart het vonnis tot zo ver uitvoerbaar bij voorraad.
6. Wijst als het meer of anders een gevorderde.
Aldus gewezen door mr. J.J. Groen, kantonrechter en uitgesproken ter openbare civiele terechtzitting, in tegenwoordigheid van de griffier.
"
ECLI_NL_RBAMS_2017_4966.xml|True|"Kort geding. Ontruiming wegens gebruik woning als clubhuis van een als gewelddadig bekend staande motorclub.

Afdeling privaatrecht, voorzieningenrechter civiel
zaaknummer / rolnummer: C/13/629812 / KG ZA 17-596 CB/MA

in de zaak van
de stichting

gevestigd te Amsterdam,
eiseres bij dagvaarding van 8 juni 2017,
advocaat mr. R. Zwiers te Almere,
tegen
wonende te [woonplaats] ,
gedaagde,
advocaat mr. P.P. Klokkers te Amsterdam Zuidoost,
2.
wonende te [woonplaats] ,
gedaagde,
niet verschenen,
3.
gedaagden,
niet verschenen.
Eiseres wordt hierna Eigen Haard en gedaagde sub 1 [gedaagde 1] genoemd.
Ter terechtzitting van 29 juni 2017 heeft Eigen Haard gesteld en gevorderd overeenkomstig de in kopie aan dit vonnis gehechte dagvaarding. [gedaagde 1] heeft verweer doen voeren met conclusie tot weigering van de gevraagde voorziening. Eigen Haard heeft producties en een pleitnota in het geding gebracht. [gedaagde 1] heeft een pleitnota in het geding gebracht. Na verder debat hebben partijen verzocht vonnis te wijzen.
Tegen de niet verschenen gedaagden is verstek verleend.
Ter zitting waren aanwezig: mr. Zwiers met mr. [bedrijfsjurist 1] , bedrijfsjurist bij Eigen Haard en [naam 1] , medewerker woonfraude Eigen Haard en als informant namens de Gemeente Amsterdam, mr. [bedrijfsjurist 2] , bedrijfsjurist.
Voor [gedaagde 1] is verschenen mr. Klokkers.
Per 8 mei 2014 hebben Eigen Haard en [gedaagde 1] als verhuurder respectievelijk huurder een huurovereenkomst gesloten met betrekking tot de woning aan de [adres] . De woning is een vijfkamerwoning van circa 105 m2 en beslaat drie verdiepingen. Het betreft een vrije sectorwoning en de huidige huurprijs bedraagt € 925,13 per maand.
In de huurovereenkomst is in artikel 1 bepaald dat het gehuurde uitsluitend bestemd is om te worden gebruikt als woonruimte ten behoeve van de huurder en de leden van zijn gezin.
In de huurovereenkomst zijn mede van toepassing verklaard de Algemene Voorwaarden Woonruimte (AVW) van 1 oktober 2008. In artikel 10 eerste lid AWV is eveneens bepaald dat huurder het gehuurde als een goed huurder overeenkomstig de bestemming woonruimte dient te gebruiken.
In artikel 10, lid 7, AWV is opgenomen:
Het is huurder verboden het gehuurde, al dan niet tijdelijk, in zijn geheel onder te verhuren of aan derden in gebruik af te staan. Als huurder in strijd handelt met deze bepaling is huurder aan verhuurder een direct opeisbare boete verschuldigd van € 5.000,-.
Op 7 januari 2015 krijgt Eigen Haard als partner bij het Convenant Doorzon (samenwerkingsverband Politie, Gemeente en onder meer Eigen Haard) een melding dat de Gemeente Amsterdam en de Politie Amsterdam onderzoek doen naar de [motorclub] , waarbij wordt aangegeven dat uit observaties is gebleken dat de woning van [gedaagde 1] als onderkomen van de motorclub wordt gebruikt. In augustus 2015 ontvangt Eigen Haard weer een dergelijke melding.  De politie is de woning ook nadien blijven observeren en heeft foto’s gemaakt van de woning en de personen die zich voor de woning bevonden.
Op 23 september 2016 heeft een onaangekondigd huisbezoek plaatsgevonden door de Afdeling Wonen van de Gemeente Amsterdam aan de woning. De medewerkers werden niet toegelaten door de persoon die de deur opende. Op 2 december 2016 hebben medewerkers van de Afdeling Wonen, vergezeld door politie, zich met een “machtiging binnentreden” van de burgermeester, wederom onaangekondigd bij de woning vervoegd. Op die datum hebben zij de woning geïnspecteerd.
Van het huisbezoek zijn rapporten en een beeldverslag opgemaakt.
De politie heeft op 1 maart 2017 een rapport “Bestuurlijke Rapportage Onrechtmatig gebruik woning [adres] ” opgemaakt, waarvan de conclusie luidt:




Bij brief van 18 mei 2017 is [gedaagde 1] door Eigen Haard gesommeerd de huurovereenkomst op te zeggen omdat hij de woning niet als woonruimte gebruikt en daarmee artikel 10 lid 1 van de AVW schendt. Verder stelt Eigen Haard in de brief dat goed huurderschap inhoudt dat de huurder zich in de omgang met verhuurder en omwonenden op een correcte wijze gedraagt.
Aan de sommatie is geen gehoor gegeven.
Zonder toestemming van Eigen Haard staat ook [gedaagde 2] (gedaagde sub 2) op het adres van de woning ingeschreven. [gedaagde 2] is of was de ‘president’ van het Amsterdamse [motorclub] .
Eigen Haard vordert  samengevat - ontruiming van gedaagden uit de woning met hoofdelijke veroordeling van gedaagden in de proceskosten, nakosten daaronder begrepen, en ten aanzien van [gedaagde 1] tevens veroordeling tot betaling van de contractuele boete van € 5.000,00.
[gedaagde 1] voert verweer.
Op de stellingen van partijen wordt hierna, voor zover van belang, nader ingegaan.
In een kort geding is een vordering tot ontruiming slechts toewijsbaar indien voldoende aannemelijk is dat de bodemrechter de vordering eveneens toewijst en indien van de eisende partij (in dit geval Eigen Haard) niet kan worden gevergd dat zij de uitkomst van een bodemprocedure afwacht.
Eigen Haard heeft voldoende aannemelijk gemaakt dat [gedaagde 1] de woning in gebruik heeft gegeven aan [motorclub] . Uit het onder 2.7. genoemde zeer uitgebreide rapport blijkt dat de woning, op twee slaapkamertjes na (waarvan één van [gedaagde 1] ), volledig is ingericht als clubhuis, met onder andere vergaderruimtes, een herinneringsmuur met foto’s van overleden leden, plaquettes en andere zaken. Uit de vele observaties blijkt dat zich op vrijdagavond maar ook op andere dagen grote aantallen [motorclub] -leden verzamelen bij en in de woning, waarvan er velen strafrechtelijke antecedenten hebben (onder andere voor geweldpleging, drugshandel en overtreding van de Wet Wapens en Munitie), zoals ook [gedaagde 1] en [gedaagde 2] die hebben. In de buurt van de woning is een voertuig gecontroleerd dat werd bestuurd door een [motorclub] lid die een kogelwerend vest met zich voerde.
Ten tijde van het onderhavige kort geding bleek [gedaagde 1] gedetineerd te zijn.
Met Eigen Haard wordt geoordeeld dat [gedaagde 1] door toe te laten dat de door hem gehuurde woning in bovenomschreven zin wordt gebruikt, zich geenszins als een goed huurder gedraagt. Hij had zich moeten realiseren dat het volstrekt ongewenst is dat een gewoon huis in een gewone woonwijk als clubhuis van een als gewelddadig bekend staande motorclub wordt gebruikt. Dit levert ernstige overlast en gevaar voor de omgeving op. Deze ernstige tekortkoming kan niet meer ongedaan worden gemaakt zodat de omstandigheid dat de woning thans niet meer dienst zou doen als clubhuis – zoals [gedaagde 1] aanvoert – niet ter zake doet.
Het voorgaande leidt ertoe dat wordt geoordeeld dat voldoende aannemelijk is dat de bodemrechter de ontbinding van de huurovereenkomst zal toewijzen.
Dat Eigen Haard en de politie de situatie enige tijd hebben laten voortduren kan niet tot een ander oordeel leiden en getuigt er juist van dat zorgvuldig onderzoek is gedaan voordat er maatregelen tegen [gedaagde 1] werden getroffen.
Eigen Haard heeft, anders dan [gedaagde 1] betoogt, een voldoende spoedeisend belang bij haar vordering gelet op enerzijds het gevaarzettende gedrag van [gedaagde 1] en anderzijds gelet op de omstandigheid dat het hier weliswaar gaat om een vrije sector woning maar in een prijscategorie die zeer gewild en schaars is.
[gedaagde 1] is op grond van artikel 10 lid 7 van de AVW tevens de contractuele boete verschuldigd nu hij de woning aan derden, te weten de (leden van) [motorclub] , in gebruik heeft gegeven. Gelet op de aangetroffen inrichting gaat het niet om gedeeltelijke ingebruikgeving als bedoeld in lid 8 van artikel 10 AVW zoals [gedaagde 1] nog betoogt en waarop in de AVW geen boete is gesteld. Er was in het hele huis slechts een slaapkamertje kennelijk in gebruik bij [gedaagde 1] zelf. Dat de boetebepaling onredelijk bezwarend zou zijn, zoals [gedaagde 1] stelt, wordt niet gevolgd. Van een onevenredige schadevergoeding is voorshands geen sprake gelet op de ernst van de tekortkoming.
Nu ook de vorderingen tegen de niet verschenen gedaagden niet onrechtmatig of ongegrond voorkomen zal de vordering tegen alle gedaagden worden toegewezen. Zij zullen als de in het ongelijk gestelde partij hoofdelijk in de proceskosten worden veroordeeld. De kosten aan de zijde van Eigen Haard worden begroot op:
- dagvaarding	€ 	100,51
- griffierecht		1.924,00
- salaris advocaat
Totaal	€ 	2.840,51
De voorzieningenrechter
veroordeelt gedaagden om binnen zeven dagen na betekening van dit vonnis de woning gelegen aan de [adres] te ontruimen met alle daarin aanwezige personen en zaken tenzij deze zaken van Eigen Haard zijn, welke ontruiming zo nodig door de deurwaarder bewerkstelligd kan worden met behulp van de sterke arm conform het in artikel 555 e.v. jo. 444 Rv bepaalde;
veroordeelt gedaagden hoofdelijk, indien zij niet vrijwillig aan de hiervoor onder 5.1. gegeven veroordeling voldoen en Eigen Haard de ontruiming met inschakeling van een gerechtsdeurwaarder zelf bewerkstelligt, aan Eigen Haard de kosten van de ontruiming te voldoen op vertoning van en conform de specificatie van die kosten in het proces-verbaal van ontruiming,
veroordeelt [gedaagde 1] tot betaling van € 5.000,00 aan Eigen Haard te vermeerderen met de wettelijke rente vanaf 8 juni 2017 tot aan de voldoening,
veroordeelt gedaagden hoofdelijk in de proceskosten, aan de zijde van Eigen Haard tot op heden begroot op € 2.840,51, te vermeerderen met de wettelijke rente als bedoeld in art. 6:119 BW over dit bedrag met ingang van de veertiende dag na betekening van dit vonnis tot de dag van volledige betaling,
veroordeelt gedaagden hoofdelijk in de na dit vonnis ontstane kosten, begroot op € 131,- voor salaris advocaat, te vermeerderen met € 68,- en de kosten van het betekeningsexploot ingeval betekening van dit vonnis plaatsvindt
te vermeerderen met de wettelijke rente daarover met ingang van veertien dagen na de betekening van dit vonnis tot aan de voldoening,
verklaart dit vonnis uitvoerbaar bij voorraad.
Dit vonnis is gewezen door mr. C.M. Berkhout, voorzieningenrechter, bijgestaan door mr. M.H. Abbas, griffier, en in het openbaar uitgesproken op 13 juli 2017.
type: CMB
coll: MA
"
ECLI_NL_RBNNE_2017_3288.xml|True|"Aangetroffen harddrugs in huurwoning. Bij een inval van de politie wordt in een huurwoning 8,06 gram speed aangetroffen bij de vriend van de huurster. Met beroep op de Algemene Huurvoorwaarden vordert de verhuurder ontbinding en ontruiming. De kantonrechter ziet in de omstandigheden van het geval geen aanleiding tot ontbinding en ontruiming en evenmin tot het opleggen van een gedragsaanwijzing.
Afdeling Privaatrecht
Locatie Assen
zaak-/rolnummer: 5721912 \ CV EXPL  17-1367
in de zaak van
hierna te noemen: Actium,
gevestigd te Assen,
eisende partij,
gemachtigde: mr. K. Croezen,
tegen
hierna te noemen: [gedaagde] ,
wonende te [woonplaats] , [adres] ,
gedaagde partij,
gemachtigde: mr. M.G. Doornbos,
Het verloop van de procedure blijkt uit:
- het tussenvonnis van 4 april 2017;
- het proces-verbaal van de comparitie na antwoord van 1 augustus 2017.
Ten slotte is in overleg met partijen bepaald dat de kantonrechter vonnis zal wijzen. De datum is nader vastgesteld op vandaag.
De kantonrechter gaat uit van de volgende feiten, die vaststaan omdat ze niet of niet voldoende zijn betwist en/of blijken uit de in zoverre onweersproken gelaten inhoud van de overgelegde producties.
[gedaagde] huurt van Actium per 1 november 2014 de woning staande en gelegen aan
[adres] te Assen. Op deze huurovereenkomst zijn de Algemene Huurvoorwaarden van Actium van toepassing. Op grond van artikel 11.4 van deze huurvoorwaarden is het [gedaagde] niet toegestaan om activiteiten te doen of te laten verrichten die op grond van de Opiumwet strafbaar zijn gesteld, waaronder begrepen het opslaan of (ver)handelen van drugs.
Op 21 september 2016 heeft de politie bij een inval in de woning 8,06 gram harddrugs aangetroffen. De politie heeft Actium daarover eind november 2016 ingelicht. In het mutatierapport van de politie van 1 december 2016 staat vermeld dat in ""de woning [adres] "" 8,06 gram cocaïne is aangetroffen. Als betrokkene wordt [gedaagde] aangemerkt. Het proces-verbaal van doorzoeking ter inbeslagname van de rechter-commissaris van 29 september 2016 vermeldt in de bijlage Inbeslaggenomen goederen: ""potje met inhoud: speed (getest)"". Als verdachte wordt aangemerkt [verdachte] (hierna: [verdachte] ).
Bij brief van 29 november 2016 heeft Actium aan [gedaagde] te kennen gegeven een vordering tot ontbinding van de huurovereenkomst bij de rechter in te dienen tenzij [gedaagde] de overeenkomst zelf opzegt. Als grondslag wordt vermeldt dat bij [gedaagde] harddrugs zijn aangetroffen. Bij brief van de gemachtigde van [gedaagde] van 7 december 2016 heeft [gedaagde] de grondslag weersproken en te kennen gegeven niet in te stemmen met beëindiging van de huurovereenkomst.
Actium vordert de ontbinding van de huurovereenkomst en de ontruiming van het gehuurde. Actium vordert daarnaast de veroordeling van [gedaagde] in de proceskosten.
Actium stelt dat [gedaagde] in strijd met de huurovereenkomst 8,06 gram cocaïne in het gehuurde aanwezig heeft gehad. Deze hoeveelheid geldt duidelijk als dealerindicatie. Daarnaast heeft [gedaagde] , dan wel personen die met haar toestemming in het gehuurde verbleven, overlast veroorzaakt. Tot slot handelt [gedaagde] in strijd met artikel 11.6 van de huurvoorwaarden door het gehuurde in gebruik te geven aan een derde, te weten aan [verdachte] . Actium doet ter zake van genoemde feiten een beroep op anonieme meldingen van november 2014 en november 2015. Op grond van een en ander is [gedaagde] tekort geschoten in de nakoming van haar verplichtingen.
[gedaagde] heeft verweer gevoerd met als conclusie afwijzing van de vorderingen, met veroordeling van Actium in de proceskosten. Zij voert daartoe aan dat geen cocaïne maar speed in de woning is aangetroffen. Deze speed is aangetroffen in de slaapkamer waar de heer [verdachte] op dat moment verbleef. [gedaagde] heeft een vriendschappelijke relatie met [verdachte] . Zij wist niet dat hij speed bij zich had. Zij heeft achteraf vernomen dat [verdachte] dit middel gebruikt om af te vallen (in verband met de sportschool waar [verdachte] vaak heen gaat). In november 2014 woonde [gedaagde] nog niet in het gehuurde; zij is er pas per half december 2014 ingetrokken. De klacht kan haar niet betreffen. Van de klacht in november 2015 weet [gedaagde] niets. Zij veroorzaakt geen overlast. [verdachte] verblijft zo nu en dan bij haar om op te passen op haar dochter. [gedaagde] werkt 40 uur per week in de zorg met veel avond- en nachtdiensten. Zij heeft de woning niet aan [verdachte] in gebruik gegeven.
4. De kantonrechter overweegt het volgende. De gestelde overlast en het beweerdelijk in gebruik geven van het gehuurde aan [verdachte] zijn niet komen vast te staan. Een en ander is gemotiveerd betwist door [gedaagde] en Actium heeft geen bewijsstukken overgelegd; het blijft bij anonieme niet onderbouwde beweringen. Het enkele feit dat [verdachte] bij [gedaagde] verblijft, waarvoor [gedaagde] een reden heeft gegeven, is onvoldoende om aan te nemen dat zij de woning aan [verdachte] in gebruik heeft gegeven. Deze gronden kunnen de vorderingen van Actium dus niet dragen.
5. In de woning van [gedaagde] zijn drugs (speed) aangetroffen. Evenwel is, blijkens het proces-verbaal van de rechter-commissaris, [verdachte] als verdachte aangemerkt en niet [gedaagde] . De speed is bij [verdachte] aangetroffen. Dat [gedaagde] daar op enigerlei wijze bij betrokken is geweest, is niet aannemelijk geworden. Dat [verdachte] handelt in drugs en dat [gedaagde] daarvan heeft geweten, is - mede gelet op de toelichting van [gedaagde] ter comparitie - niet gebleken. Het niet-opzettelijk aanwezig hebben van harddrugs kan op grond van de Opiumwet een strafbaar feit (overtreding) opleveren. In zoverre zou wellicht van strijd met de naleving van de huurovereenkomst gesproken kunnen worden. In de geschetste omstandigheden echter acht de kantonrechter, gesteld al dat [gedaagde] strafbaar zou zijn, de tekortkoming, gelet op de geringe betekenis ervan, niet van dien aard dat deze ontbinding van de huurovereenkomst met haar gevolgen kan rechtvaardigen. Dit betekent dat de kantonrechter de vorderingen van Actium zal afwijzen.
6. [gedaagde] heeft ter comparitie laten blijken ervan doordrongen te zijn dat de aanwezigheid van (hard-)drugs in het gehuurde een tekortkoming kan opleveren die tot ontbinding van de huurovereenkomst kan leiden. Voor een gedragsaanwijzing (proces-verbaal. p. 4) bij dit eenmalige incident ziet de kantonrechter dan ook geen aanleiding, daargelaten dat van een schriftelijke eisvermeerdering geen sprake is geweest.
7. Actium krijgt ongelijk. De kantonrechter zal Actium dan ook veroordelen in de kosten van deze procedure.
De kantonrechter:
wijst de vorderingen van Actium af;
veroordeelt Actium tot betaling van de proceskosten, tot deze uitspraak aan de zijde van [gedaagde] begroot op € 300,00 aan salaris gemachtigde;
verklaart dit vonnis uitvoerbaar bij voorraad.
Dit vonnis is gewezen door de kantonrechter mr. G.J.J. Smits en in het openbaar uitgesproken op 29 augustus 2017.
typ/conc: 552 / GJJS
coll:
"
ECLI_NL_RBLIM_2015_6844.xml|True|"Ontruiming woonruimte wegens betalingsachterstand in kort geding.
Zittingsplaats Maastricht
Burgerlijk recht
Zaaknummer: 4127233 CV EXPL 15-4489

in de zaak van

wonend te [woonplaats 1] ,
eisende partij,
gemachtigde D.S. Goedhart
tegen
de besloten vennootschap
in haar hoedanigheid van bewindvoerder in het beschermingsbewind van:


gedaagde partij,
in persoon procederend.
Partijen zullen hierna [eiser] , H3, [betrokkene 1] en [betrokkene 2] genoemd worden.
Het verloop van de procedure blijkt uit:
het exploot van dagvaarding d.d. 27 mei 2015
de mondelinge behandeling ter zitting van 8 juni 2015.
Ter zitting is bepaald dat de zaak zal worden aangehouden nu partijen te kennen gaven dat zij op korte termijn nog in nader overleg zouden treden over een regeling. Afgesproken werd dat indien partijen de kantonrechter niet vóór 1 augustus 2015 om vonnis zouden verzoeken, het kort geding als ingetrokken zou worden beschouwd.
Per faxbericht van 30 juli 2015 is van de zijde van [eiser] te kennen gegeven dat geen regeling is getroffen en is derhalve om vonnis verzocht.
Ten slotte is vonnis bepaald.
[betrokkene 1] en [betrokkene 2] huren vanaf 1 juli 2012 van [eiser] de woning met aanhorigheden staande en gelegen te [woonplaats 2] aan het adres [adres] tegen een bij vooruitbetaling verschuldigde huurprijs van € 700,00 per maand.
Op grond van een betalingsachterstand vordert [eiser] - bij vonnis uitvoerbaar bij voorraad - :
de hoofdelijke veroordeling van gedaagde partijen om het gehuurde binnen zeven dagen na betekening van dit vonnis te verlaten en te ontruimen en onder afgifte van de sleutels ter vrije beschikking van [eiser] te stellen;
de hoofdelijke veroordeling van gedaagde partijen om aan [eiser] € 5.381,76 te betalen, te vermeerderen met de wettelijke rente over € 4.650,00 vanaf 27 mei 2015;
de hoofdelijke veroordeling van gedaagde partijen om aan [eiser] € 700,00 per maand te betalen voor iedere maand vanaf 1 juni 2015 tot het tijdstip van de ontruiming;
de hoofdelijke veroordeling van gedaagde partijen tot betaling van de proceskosten.
Het bedrag van € 5.381,76 is als volgt opgebouwd:
€ 4.650,00	huurachterstand tot en met mei 2015
€    713,90+ 	vergoeding van buitengerechtelijke kosten inclusief btw
€    137,86+	tot 27 mei 2015 vervallen wettelijke rente
€    120,00- 	reeds ontvangen betalingen.
Gedaagde partijen hebben de bij exploot gestelde huurachterstand niet betwist, met dien verstande dat ter zitting is aangevoerd dat op dat moment een additioneel bedrag van
€ 1.000,00 is betaald aan de incassogemachtigde van [eiser] , hetgeen [eiser] in genoemd faxbericht van 30 juli 2015 heeft bevestigd.
Het gestelde spoedeisende belang is op zichzelf niet betwist en wordt aannemelijk geacht.
Om een voorziening te kunnen treffen als gevorderd, dient met een redelijke mate van zekerheid aangenomen te kunnen worden dat in een bodemprocedure zal worden geoordeeld dat deze - of een vergelijkbare - vordering zal slagen. Bij deze beoordeling kan dus slechts een voorlopig oordeel worden gegeven en die beoordeling moet geschieden op basis van hetgeen in deze korte procedure naar voren is gebracht en aannemelijk is gemaakt.
De vaststaande omvang van de huurachterstand rechtvaardigt de in kort geding gevorderde veroordeling tot ontruiming, alsmede de veroordeling tot betaling van de achterstallige huur en gebruiksvergoeding, zodat die zullen worden toegewezen, inclusief de daarover gevorderde wettelijke rente. Daarbij gaat de kantonrechter er zonder meer vanuit dat bij de executie van dit vonnis rekening zal worden gehouden met reeds gedane betalingen (waaronder dus in ieder geval genoemd bedrag van € 1.000,00). Nu [eiser] in eerdergenoemd faxbericht te kennen heeft gegeven dat het gehuurde op 6 juli 2015 is verlaten, zal ook de ontruimingstermijn zoals gevorderd op zeven dagen gesteld worden (in plaats van op de - bij deze rechtbank - in dit soort zaken gebruikelijke termijn van veertien dagen).
De gevorderde vergoeding van buitengerechtelijke kosten zal eveneens worden toegewezen nu gebleken is dat [eiser] genoodzaakt was om kosten ter verkrijging van voldoening buiten rechte te maken, de gestelde daartoe verrichte werkzaamheden niet door gedaagde partijen worden betwist en deze het kostenbedrag - berekend volgens het Besluit vergoeding voor buitengerechtelijke incassokosten - redelijkerwijs rechtvaardigen.
H3 zal ten aanzien van het bovenstaande veroordeeld worden in haar hoedanigheid van bewindvoerster (in plaats van de hoofdelijke veroordeling van H3, [betrokkene 1] en [betrokkene 2] zoals die was gevorderd in het exploot).
H3 zal (Q.Q.) tevens als de in het ongelijk gestelde partij worden veroordeeld tot betaling van de proceskosten, aan de zijde van [eiser] tot de datum van dit vonnis begroot op € 917,16, bestaande uit € 600,00 aan salaris gemachtigde, € 221,00 aan griffierecht en
€ 96,16 aan explootkosten.
De kantonrechter
veroordeelt H3, in haar hoedanigheid van bewindvoerster in het beschermingsbewind van [betrokkene 1] en [betrokkene 2] , om het gehuurde binnen zeven dagen na betekening van dit vonnis te ontruimen en ontruimd te houden en onder afgifte van de sleutels ter vrije beschikking van [eiser] te stellen,
veroordeelt H3, in haar hoedanigheid van bewindvoerster in het beschermingsbewind van [betrokkene 1] en [betrokkene 2] , om aan [eiser] € 5.381,76 te betalen, te vermeerderen met de wettelijke rente over € 4.650,00 vanaf 27 mei 2015,
veroordeelt H3, in haar hoedanigheid van bewindvoerster in het beschermingsbewind van [betrokkene 1] en [betrokkene 2] , om tegen bewijs van kwijting € 700,00 per maand aan [eiser] te betalen vanaf 1 juni 2015 tot het tijdstip van de ontruiming,
veroordeelt H3, in haar hoedanigheid van bewindvoerster in het beschermingsbewind van [betrokkene 1] en [betrokkene 2] , tot betaling van de proceskosten, aan de zijde van [eiser] tot de datum van dit vonnis begroot op € 917,16,
verklaart dit vonnis uitvoerbaar bij voorraad,
wijst het meer of anders gevorderde af.
Dit vonnis is gewezen door mr. P. Hoekstra en is in het openbaar uitgesproken.
RK
"
ECLI_NL_RBOVE_2017_346.xml|True|"Kort geding tot schorsing van een vonnis in kort geding gewezen tot ontruiming van een woning wegens structurele overlast. Onvoldoende aannemelijk dat sprake is van een blijvende omkeer ten goede terwijl evenmin sprake is van nieuwe feiten die zouden leiden tot een noodtoestand. Volgt weigering van de gevorderde schorsing van de inmiddels aangezegde ontruiming.
Team kanton en handelsrecht
Zittingsplaats
Zaaknummer: 5650523 VV EXPL 17-6

in de zaak van

wonend te [plaats] ,
eisende partij, hierna te noemen: ‘ [eiser] ’,
gemachtigde mr. M. Mulderij te Zwolle,
toegevoegd d.d. 19 januari 2017 onder nr. 2FK1694,
tegen
de stichting
statutair gevestigd en kantoorhoudende te Zwolle,
gedaagde partij, hierna te noemen: ‘SWZ’,
gemachtigde mr. B.J. van den Berg te Zwolle.
Het verloop van de procedure blijkt uit:
- de dagvaarding d.d. 17 januari 2017, met producties
- de brief van mr. Mulderij van 24 januari 2017, met bijlage
- de akte van SWZ houdende vordering in reconventie, met producties
- de brief van SWZ van 23 januari 2017, met producties 4 t/m 6
- de mondelinge behandeling van 25 januari 2017
- de pleitnota van SWZ.
Ten slotte is vonnis bepaald.
Met ingang van 27 april 2004 verhuurt SWZ aan [eiser] de (zelfstandige) woning aan [adres] (hierna: de woning). Op de huurovereenkomst zijn van toepassing de “Algemene huurvoorwaarden voor zelfstandige woonruimte” d.d. 1 januari 2002 (hierna: de algemene huurvoorwaarden). Deze voorwaarden luiden, voor zover hier van belang, als volgt:









Eerder is bij verstekvonnis van 18 mei 2010 en bij verstekvonnis van 23 september 2014 de huurovereenkomst tussen SWZ en [eiser] ontbonden en [eiser] veroordeeld tot ontruiming van de woning in verband met huurachterstand. Deze vonnissen zijn niet ten uitvoer gelegd nadat [eiser] alsnog de huurachterstand heeft voldaan.
Vanaf begin 2014 heeft [eiser] geregeld (ernstige) overlast veroorzaakt. Het gaat daarbij om door huisdieren van [eiser] veroorzaakte geluids- en stankoverlast en ernstige vervuiling van de woning en tuin. Ook was er bij [eiser] sprake van een alcoholprobleem.
Op 21 oktober 2016 heeft de kantonrechter bij vonnis in kort geding (hierna te noemen: het vonnis) op vordering van SWZ d.d. 27 september 2016 [eiser] veroordeeld tot ontruiming van gehuurde op een termijn van 3 maanden (procedure met zaaknummer 5368423 VV EXPL 16-66). In dat vonnis is onder 4.4. onder meer overwogen:

Tegen het vonnis is geen hoger beroep ingesteld.
SWZ heeft het vonnis op 25 oktober 2016 aan [eiser] betekend. De ontruiming is bij brief van de deurwaarder van 10 januari 2017 aangezegd tegen dinsdag 31 januari 2017.
[eiser] vordert dat de kantonrechter bij vonnis, bij wege van voorlopige voorziening, voor zoveel mogelijk uitvoerbaar bij voorraad, SWZ zal gebieden om binnen één dag na dagtekening, respectievelijk na de betekening van het vonnis de executie van het vonnis van 21 oktober 2016 in de zaak met zaaknummer 5368423 VV EXPL 16-66 te staken en gestaakt te houden zolang er nog geen beslissing is in de bodemprocedure, onder veroordeling van SWZ in de kosten van deze procedure.
SWZ voert gemotiveerd verweer en concludeert tot afwijzing van de vordering.

SWZ vordert, na wijziging van eis, voor zover mogelijk uitvoerbaar bij voorraad, de veroordeling van [eiser] tot betaling van een bedrag van € 1.452,94 ter zake van huurachterstand, te vermeerderen met de wettelijke rente hierover vanaf 10 januari 2017 tot de dag der algehele betaling.
[eiser] heeft het bestaan van de huurachterstand niet betwist.

Op de stellingen van partijen zal de kantonrechter, voor zover nodig, hierna ingaan.

De spoedeisendheid van de vordering is gelegen in de tegen 31 januari 2017 aangezegde ontruiming. Aangezien dit laatste tussen partijen vaststaat, is de spoedeisendheid van de vordering daarmee een gegeven.
De vordering van [eiser] is aan te merken als een executiegeschil. In een executiegeschil kan de voorzieningenrechter de tenuitvoerlegging van een vonnis slechts schorsen, indien hij van oordeel is dat de executant  - mede gelet op de belangen aan de zijde van de geëxecuteerde die door de executie zullen worden geschaad - geen in redelijkheid te respecteren belang heeft bij gebruikmaking van zijn bevoegdheid tot tenuitvoerlegging over te gaan. Uit vaste jurisprudentie (zie ECLI:NL:HR:1983:AG4575, Ritzen/Hoekstra) volgt dat dit het geval kan zijn als het te executeren vonnis is gebaseerd op een kennelijke feitelijke of juridische misslag of indien de ontruiming klaarblijkelijk aan de zijde van de geëxecuteerde een noodtoestand zal doen ontstaan op grond van na het gewezen vonnis voorgevallen of aan het licht gekomen feiten.
Dat het vonnis van de kantonrechter van 21 oktober 2016 berust op een kennelijke feitelijke of juridische misslag is gesteld noch gebleken.
Vervolgens ligt de vraag voor of er sprake is van feiten die na het gewezen vonnis zijn voorgevallen of aan het licht zijn gekomen en die ertoe leiden dat er aan de zijde van [eiser] een noodtoestand zal ontstaan wanneer uitvoering wordt gegeven aan de ontruiming. In verband daarmee wordt het volgende overwogen.
Evenals ten tijde van de mondelinge behandeling van 7 oktober 2016 en het daarop volgende vonnis van 21 oktober 2016, is er nog steeds sprake van een huurachterstand. Door SWZ is gesteld - en na toelichting daarvan door SWZ door [eiser] niet langer betwist - dat die achterstand - rekening houdend met de bijkomende vergoeding voor buitengerechtelijke kosten ad € 309,23 en de inmiddels door [eiser] betaalde aflossingen ad € 1.000,00 in totaal - nu € 1.452,94 bedraagt.
De lopende huur wordt door [eiser] niet volledig betaald. De huur bedraagt € 426,24 per maand, terwijl [eiser] over de maanden augustus t/m december 2016 telkens een bedrag van € 252,99 per maand heeft betaald. Daarover heeft [eiser] ter zitting verklaard dat hij er tot op heden vanuit is gegaan dat een deel van de lopende huur wordt voldaan via de aan hem toekomende doch rechtstreeks aan SWZ overgemaakte “huursubsidie”. Een dergelijke rechtstreekse ontvangst van aan [eiser] toekomende huurtoeslag is door SWZ bestreden, daarbij wijzend op de dienaangaande per 1 januari 2015 gewijzigde wetgeving. [eiser] heeft ook niet toegelicht waarom hij tot augustus 2016 wel zelf het volledige bedrag aan huur aan SWZ heeft voldaan, terwijl hij tevens stelt al lang daarvoor in aanmerking te zijn gebracht voor huurtoeslag.
[eiser] wordt momenteel niet begeleid door een schuldhulpverlener, terwijl hij in het kader van de behandeling van de op 27 september 2016 door SWZ gevorderde ontruiming nog heeft betoogd dat sprake was van het in gang zetten van een schuldhulp- traject. Gelet hierop en gezien het feit dat [eiser] er niet mee bekend is dat hij maandelijks te weinig huur betaalt, gaat de kantonrechter er vanuit op dat [eiser] op dit moment nog immer geen afdoende grip heeft op zijn financiën en zijn administratie.
Voorts was er ten tijde van de voorgaande procedure sprake van het starten van een hulpverleningstraject bij Tactus in verband met een alcoholprobleem. Daarover stelt [eiser] nu dat hij onlangs in januari een intakegesprek heeft gehad, maar dat er geen traject met wekelijkse contacten is opgestart. De kantonrechter begrijpt hieruit dat er kennelijk sprake is van een weinig intensief traject, welk traject overigens door [eiser] niet nader is toegelicht of nader met stukken is onderbouwd.
De overlast die in de vorige procedure aan de orde was, had voor een belangrijk deel te maken met de aanwezigheid van [eiser] hond (Tammo). Ondanks de uitdrukkelijke toezegging van [eiser] dat hij zijn hond weg zou doen, heeft [eiser] de hond, na een zo benoemde ‘logeerperiode’ elders, toch weer in huis genomen.
Gelet op voornoemde feiten en omstandigheden bestaat er naar het voorlopig oordeel van de kantonrechter nog steeds, evenals ten tijde van het vonnis van 21 oktober 2016, serieuze twijfel of [eiser] zich in de komende tijd blijvend als goed huurder zal gedragen. De feiten die zich na dat vonnis hebben voorgedaan, bieden daarvoor geen overtuigende aanwijzingen. De hiervoor weergegeven ontwikkelingen bevestigen veeleer wat in de voorgaande procedure al is beschouwd, te weten dat [eiser] na aanvankelijke pogingen zijn (woon-)gedrag aan te passen doch daarin terugvalt of niet weet door te zetten.
Evenmin is gebleken van nieuwe feiten, na het vonnis ontstaan, die ertoe leiden dat er aan de zijde van [eiser] een noodtoestand zal ontstaan wanneer uitvoering wordt gegeven aan de ontruiming. Het daartoe aangevoerde woonbelang van [eiser] is immers al in de voorgaande procedure gewogen en heeft niet tot een afwijzing van de door SWZ gevorderde ontruiming geleid.
Een en ander leidt tot de conclusie dat het belang van SWZ bij gebruikmaking van haar bevoegdheid tot tenuitvoerlegging van het vonnis van 21 oktober 2016 over te gaan niet onaanvaardbaar is, zodat er geen reden is voor schorsing van die tenuitvoerlegging. De vordering van [eiser] wordt daarom afgewezen.
Als in het ongelijk gestelde partij dient [eiser] te worden veroordeeld in de kosten van deze procedure. Deze kosten worden tot aan deze uitspraak aan de zijde van SWZ begroot op € 400,= voor salaris gemachtigde.

De vordering van de huurachterstand ten bedrage van € 1.452,94 is - uiteindelijk na toelichting daarvan door SWZ - door [eiser] niet betwist en ligt daarom voor toewijzing gereed.
Als in het ongelijk gestelde partij dient [eiser] te worden veroordeeld in de kosten van deze procedure. Deze kosten worden tot aan deze uitspraak aan de zijde van SWZ begroot op nihil, aangezien er voor deze vordering slechts een beknopte akte is genomen.
De kantonrechter, rechtdoende in kort geding:

wijst de vordering van [eiser] af;
veroordeelt [eiser] in de proceskosten, aan de zijde van SWZ tot op heden begroot op € 400,00;
verklaart deze kostenveroordeling uitvoerbaar bij voorraad;

veroordeelt [eiser] om tegen behoorlijk bewijs van kwijting aan SWZ te voldoen de som van € 1.452,94 vermeerderd met de wettelijke rente daarover ex artikel 6:119 BW vanaf 10 januari 2017 tot de dag de algehele voldoening;
veroordeelt [eiser] in de kosten van deze procedure, tot aan deze uitspraak aan de zijde van SWZ begroot op nihil;
verklaart dit vonnis uitvoerbaar bij voorraad;
wijst af hetgeen meer of anders is gevorderd.
Dit vonnis is gewezen door mr. W.F. Boele, kantonrechter, en in het openbaar uitgesproken op 27 januari 2017. (ap)
"
ECLI_NL_RBLIM_2018_3386.xml|True|"Huurder schiet op diverse punten tekort in de nakoming van zijn verplichtingen voortvloeiende uit de huurovereenkomst; huurachterstand, overlast en (een niet in werking zijnde) hennepkwekerij in het gehuurde. De tekortkomingen los van elkaar gezien leiden niet tot ontbinding van de huurovereenkomst, echter bij elkaar opgeteld rechtvaardigen de tekortkomingen wel de gevorderde ontbinding van de huurovereenkomst en ontruiming van het gehuurde.
Burgerlijk recht
Zittingsplaats Roermond
Zaaknummer: 6335762 \ CV EXPL  17-7541

in de zaak van:

gevestigd te Venlo,
eisende partij,
verder te noemen Woonwenz,
gemachtigde mr. G.J. Scholten,
tegen:
2.
gedaagde partij,
verder te noemen [gedaagden] ,
gemachtigde mr. J.H.M. Verstraten.
Het verloop van de procedure blijkt uit:
de dagvaarding;
de conclusie van antwoord;
de beslissing waarbij een comparitie van partijen is bevolen;
aanvullende bescheiden, ingediend door [gedaagde partij sub 1] ;
een aanvullende productie 38, indiende zijdens Woonwenz;
de comparitie van 8 maart 2018.
Ten slotte is vonnis bepaald.
Met ingang van 1 november 1999 is een huurovereenkomst tot stand gekomen tussen de rechtsvoorgangster van Woonwenz enerzijds en [gedaagden] anderzijds, met betrekking tot de woonwagenstandplaats aan de [adres gedaagde partij sub 1] te [woonplaats gedaagde partij sub 1] .
Tussen Woonwenz als verhuurster en [gedaagden] als huurders, is – in verband met de vervanging van de woonwagen – met ingang van 1 juni 2002 een huurovereenkomst tot stand gekomen met betrekking tot de woonwagen, staande op de woonwagenstandplaats aan de [adres gedaagde partij sub 1] te [woonplaats gedaagde partij sub 1] .
De huurprijs voor de woonwagenstandplaats en de woonwagen (het gehuurde) bedraagt in totaal € 478,48 per maand.
[gedaagde partij sub 2] is geen huurder van het gehuurde meer. [gedaagde partij sub 2] huurt vanaf eind 2009 elders in de gemeente [plaatsnaam woonplaats gedaagde partij sub 2] van Woonwenz.
Op het moment van het uitbrengen van de dagvaarding bestond er een huurachterstand van € 1.511,29. Op 8 maart 2018, datum comparitie, bedroeg de huurachterstand € 1.411,29.
Eind 2016/2017 heeft [gedaagde partij sub 1] gedurende ongeveer drie maanden dubbele woonlasten gehad in verband met de (aangekondigde) sluiting van het gehuurde.
Sinds maart 2017 heeft [gedaagde partij sub 1] budget begeleiding.
Tot het moment dat [gedaagde partij sub 1] met dubbele woonlasten geconfronteerd werd, was nimmer sprake van huurachterstand.
Op het adres [straatnaam adres] te [plaatsnaam] is momenteel sprake van een kleine woonwagenlocatie met slechts twee standplaatsen op de nummer [huisnummer adres gedaagde partij sub 1] en [huisnummer adres broer gedaagde partij sub 1] . Voorheen was sprake van zes standplaatsen en zes woonwagens. [gedaagde partij sub 1] bewoont nr. [huisnummer adres gedaagde partij sub 1] en de broer van [gedaagde partij sub 1] bewoont nr. [huisnummer adres broer gedaagde partij sub 1] .
[gedaagde partij sub 1] en diens broer hebben langere tijd in onmin geleefd. Het is nu al enige tijd rustig.
[gedaagde partij sub 1] heeft in 2012 de camera van een medewerker van Woonwenz vernield. De schade is door [gedaagde partij sub 1] vergoed.
In juli 2015 heeft [gedaagde partij sub 1] klinkers uit de bestrating gehaald om zo de toegankelijkheid van de woonwagenlocatie te bemoeilijken.
De laatste overlastmelding [gedaagde partij sub 1] betreffend, die door Woonwenz is ontvangen dateert van 7 januari 2016.
Op 20 juli 2016 heeft een inval plaatsgevonden op de woonwagenstandplaats. [gedaagde partij sub 1] heeft de politie in het gehuurde toegelaten. Daarbij is een niet in werking zijnde hennepkwekerij aangetroffen met daarin 209 opgestapelde, gebruikte, lege bloempotten.
Bij besluit van 23 augustus 2016 heeft de burgemeester van de gemeente Venlo aan [gedaagde partij sub 1] bekend gemaakt dat is besloten tot sluiting van het gehuurde voor de periode van negen maanden.
Op 30 augustus 2016 heeft [gedaagde partij sub 1] een bezwaarschrift ingediend tegen voornoemd besluit. Tevens is namens [gedaagde partij sub 1] een verzoek om schorsing ingediend. Dit verzoek is bij uitspraak van de voorzieningenrechter d.d. 20 september 2016 toegewezen tot zes weken na het te nemen besluit op het bezwaarschrift.
Bij besluit van 3 november 2016 heeft de burgemeester het bewaarschrift ongegrond verklaard.
Met een beroepschrift d.d. 22 november 2016 is namens [gedaagde partij sub 1] beroep ingesteld bij de rechtbank, met het verzoek om de beslissing van 3 november 2016 als ook het primaire besluit van 23 augustus 2016 te vernietigen. Op 22 november 2016 is tevens een (tweede) verzoek ingediend op bij wege van een voorlopige voorziening tot schorsing van het bestreden besluit over te gaan.
Op 13 december 2016 heeft de voorzieningenrechter beroep op formele gronden gegrond verklaard en het bestreden besluit vernietigd en tevens bepaald dat de rechtsgevolgen van het vernietigde bestreden besluit in stand blijven. Het (tweede) verzoek om een voorlopige voorziening is afgewezen.
Bij schrijven van 3 januari 2017 is aan [gedaagde partij sub 1] te kennen gegeven dat de burgemeester het voornemen heeft om het primaire besluit tot sluiting te effectueren op 18 januari 2017.
[gedaagde partij sub 1] heeft op 3 januari 2017 hoger beroep ingesteld. Tevens is een hernieuwd schorsingsverzoek ingediend bij de voorzieningenrechter.
Bij uitspraak van 28 maart 2017 van de voorzieningenrechter van de Raad van State zijn de besluiten van 3 november 2016 en 23 augustus 2016 vooralsnog geschorst.
Bij uitspraak van 10 januari 2018 verklaart de afdeling bestuursrechtspraak van de Raad van State het hoger beroep ongegrond en het incidenteel hoger beroep van de burgemeester van Venlo gegrond.
Woonwenz vordert – samengevat – ontbinding van de tussen partijen bestaande huurovereenkomsten en veroordeling van [gedaagden] tot ontruiming van het gehuurde en betaling van € 1.411,29, alsmede € 478,48 voor elke maand na maart 2018, tot het moment waarop het gehuurde ter vrije beschikking van Woonwenz wordt gesteld, vermeerderd met rente en kosten.
[gedaagden] voeren verweer.
Op de stellingen van partijen wordt hierna, voor zover van belang, nader ingegaan.
Ter comparitie van partijen is vastgesteld dat [gedaagde partij sub 2] niet meer aan te merken is als huurder. [gedaagde partij sub 2] huurt al vanaf eind 2009 andere woonruimte van Woonwenz en is feitelijk ook niet meer woonachtig in het gehuurde. De gemachtigde van [gedaagden] heeft toegezegd zorg te zullen dragen voor een officiële verklaring van de zijde van [gedaagde partij sub 2] dat zij geen huurder van het gehuurde meer is. De vordering ten aanzien van [gedaagde partij sub 2] zal daarom worden afgewezen. Woonwenz dient daarbij als de in het ongelijk te stellen partij te worden veroordeeld in de kosten aan de zijde van [gedaagde partij sub 2] gevallen, welke tot op heden worden begroot op nihil.
Aan haar vordering legt Woonwenz ten grondslag de huurachterstand, het wangedrag van [gedaagde partij sub 1] alsmede de aanwezigheid van een (niet in werking zijnde) hennepkwekerij in het gehuurde. Deze tekortkomingen rechtvaardigen, naar de stelling van Woonwenz, de gevorderde ontbinding van de huurovereenkomsten en ontruiming van het gehuurde.
[gedaagde partij sub 1] stelt zich op het standpunt dat de huurachterstand is ontstaan als gevolg van de tijdelijke sluiting van het door [gedaagde partij sub 1] gehuurde, waardoor [gedaagde partij sub 1] geconfronteerd werd met dubbele woonlasten. Voordien is nimmer sprake geweest van wanbetaling.
[gedaagde partij sub 1] betwist verder dat sprake is van wangedrag, althans van wangedrag in het recente verleden, en voor zover al sprake zou zijn geweest van wangedrag, dat dit niet van dermate omvang is dat dit de thans gevorderde ontbinding van de huurovereenkomsten en ontruiming van het gehuurde rechtvaardigt.
[gedaagde partij sub 1] erkent dat in het schuurtje nabij de woning van [gedaagde partij sub 1] diverse attributen zijn aangetroffen die in rechtstreeks verband kunnen worden gebracht met de teelt van hennep. Er zijn geen hennepplanten en/of drugs in het gehuurde aangetroffen. De op 20 juli 2016 aangetroffen voorbereidingen voor een hennepkwekerij zijn zonder medeweten van [gedaagde partij sub 1] aangebracht en de aangetroffen attributen zijn zonder toestemming van [gedaagde partij sub 1] in het schuurtje geplaatst, althans heeft [gedaagde partij sub 1] hier niet vrijwillig (onder bedreiging) toestemming voor gegeven, aldus [gedaagde partij sub 1] .
De kantonrechter overweegt als volgt.
Artikel 6:265 BW bepaalt dat iedere tekortkoming van een partij in de nakoming van een van haar verbintenissen aan de wederpartij de bevoegdheid geeft om de overeenkomst geheel of gedeeltelijk te ontbinden, tenzij de tekortkoming, gezien haar bijzondere aard of geringe betekenis, deze ontbinding met haar gevolgen niet rechtvaardigt.
Daarbij zij opgemerkt dat ontbinding van huurovereenkomsten wegens een tekortkoming van de huurder alleen kan geschieden door de kantonrechter (artikel 7:231 lid 1 BW).

Vast staat dat op het moment van het uitbrengen van de dagvaarding sprake was van een huurachterstand van (ruim) drie maanden, te weten € 1.511,29. Dit levert een tekortkoming aan de zijde van [gedaagde partij sub 1] in de nakoming van diens verplichtingen tegenover Woonwenz op. Nu [gedaagde partij sub 1] een beroep doet op de uitzondering van artikel 6:265 BW (‘tenzij’), dient vervolgens de vraag te worden beantwoord, of deze tekortkoming ook de ontbinding van de huurovereenkomst rechtvaardigt.
De kantonrechter overweegt daartoe als volgt.
De huurachterstand is ontstaan nu [gedaagde partij sub 1] tijdelijk geconfronteerd is geworden met dubbele woonlasten als gevolg van de woningsluiting door de burgemeester. Niet vergeten mag worden dat deze sluiting een gevolg was van een doen (of nalaten) van [gedaagde partij sub 1] zelf. In het gehuurde is een niet in werking zijnde hennepkwekerij aangetroffen en of [gedaagde partij sub 1] deze nu wel of niet zelf heeft aangelegd, [gedaagde partij sub 1] is voor derden verantwoordelijk voor het hetgeen in/op het door hem gehuurde gebeurt (artikel 7:219 BW).
Naar het oordeel van de kantonrechter dient anderszins ook mee te wegen dat er niet eerder sprake is geweest van wanbetaling. Vanaf 1999 is niet eerder sprake geweest van een huurachterstand.

Vast staat dat [gedaagde partij sub 1] overlast heeft veroorzaakt. Dat meerdere van deze meldingen (mogelijk) afkomstig zijn van de buurman van [gedaagde partij sub 1] , tevens broer van [gedaagde partij sub 1] , maakt dit niet anders. Immers, ook zonder díe meldingen, bestaat er nog het incident met de medewerker van Woonwenz waarbij diens camera is vernield, de klinkers die uit de bestrating zijn gehaald en de weg die, al dan niet voor de broer, werd versperd (met klinkers/aanhangwagen). Ook dit levert naar het oordeel van de kantonrechter een tekortkoming aan de zijde van [gedaagde partij sub 1] in de nakoming van diens verplichtingen tegenover Woonwenz op. Ook ten aanzien van de overlast dient dan beoordeeld te worden of deze tekortkoming de ontbinding van de huurovereenkomst rechtvaardigt. Hierover hierna meer.

Vast staat dat bij een politie-inval op 20 juli 2016 een (niet in werking zijnde) professioneel ingerichte hennepkwekerij is aangetroffen in/op het gehuurde. Dat [gedaagde partij sub 1] de politie zelf/vrijwillig (zonder bevel) heeft binnengelaten, maakt het naar het oordeel van de kantonrechter niet minder erg.
Op grond van de door B&W besloten sluiting van het gehuurde zou een buitengerechtelijke ontbinding van de huurovereenkomst reeds mogelijk zijn geweest, ook al is het besluit nog niet onherroepelijk. Nu het bestuursrechtelijke besluit (herhaaldelijk) geschorst is, heeft Woonwenz geen gelegenheid gezien de huurovereenkomst buitengerechtelijk te ontbinden. Dit neemt echter niet weg, dat een sluiting door B&W wel een grond voor ontbinding van de huurovereenkomst kan opleveren (artikel 7:231 lid 2 BW).
Lopende onderhavige procedure is bij uitspraak van 10 januari 2018 beslist – kort gezegd – dat B&W destijds terecht tot sluiting van het gehuurde is overgegaan.
Hoewel voorgaande tekortkomingen ieder voor zich misschien geen zodanige tekortkoming oplevert dat deze een ontbinding van de huurovereenkomst rechtvaardigt, doen zij dit bij elkaar opgeteld zeker wel. Hierbij wordt nog overwogen dat tekortkomingen niet teniet worden gedaan, door alsnog de verplichtingen uit de huurovereenkomsten na te komen. Naar het oordeel van de kantonrechter is [gedaagde partij sub 1] zodanig tekortgeschoten in de nakoming van zijn verplichtingen tegenover Woonwenz, dat van Woonwenz niet langer verwacht kan worden dat zij [gedaagde partij sub 1] in het genot van het gehuurde laat. De vaststaande tekortkomingen rechtvaardigen een ontbinding van de huurovereenkomsten.
Gelet op het voorgaande wordt de vordering aan Woonwenz toegewezen. Het ter zitting vastgestelde bedrag aan huurachterstand tot en met maart 2018 zal daarbij als uitgangspunt worden genomen. Daarnaast zal er een redelijke ontruimingstermijn van twee weken gehanteerd moeten worden.
Woonwenz behoeft verder geen machtiging van de kantonrechter om het toe te wijzen bevel tot ontruiming zo nodig af te dwingen. De in de wet aan de deurwaarder verleende bevoegdheden tot reële executie (artikelen 555 e.v. Rv in verbinding met artikel 444 Rv) worden toereikend geacht, zodat Woonwenz bij een afzonderlijke machtiging geen belang heeft.
De kantonrechter acht geen termen aanwezig [gedaagde partij sub 1] toe te laten tot nadere bewijslevering.
[gedaagde partij sub 1] zal als de in het ongelijk gestelde partij worden veroordeeld in de kosten van deze procedure. De kosten aan de zijde van Woonwenz worden begroot op:
dagvaarding	€ 101,11
griffierecht	470,00
salaris gemachtigde
totaal 	€  871,11
De gevorderde nakosten zullen worden toegewezen overeenkomstig de richtlijnen van het LOVCK&T  en worden begroot op een half salarispunt conform het liquidatietarief proceskosten met een maximum van € 100,00 aan nakosten salaris.
De kantonrechter zal dit vonnis tot zover uitvoerbaar bij voorraad verklaren.
De kantonrechter

wijst de vordering af,
veroordeelt Woonwenz in de kosten van deze procedure aan de zijde van [gedaagde partij sub 2] gevallen en tot op heden begroot op nihil,

ontbindt de tussen Woonwenz en [gedaagde partij sub 1] bestaande huurovereenkomsten met betrekking tot de standplaats en de woonwagen, gelegen aan de [adres gedaagde partij sub 1] te [woonplaats gedaagde partij sub 1] ,
veroordeelt [gedaagde partij sub 1] om binnen veertien dagen na betekening van dit vonnis het gehuurde (zowel de standplaats als de woonwagen) te ontruimen en te verlaten met al degenen die zich daar van zijnentwege bevinden en al hetgeen zich daarin van zijnentwege bevindt, alsmede het gehuurde (zowel de standplaats als de woonwagen), onder afgifte van alle sleutels van het gehuurde, geheel ter vrije beschikking aan Woonwenz te stellen,
veroordeelt [gedaagde partij sub 1] tot betaling van een huurachterstand tot en met maart 2018 van € 1.411,29, alsmede tot betaling van een bedrag van € 478,48 voor elke maand of gedeelte van een maand na maart 2018, tot het moment waarop het gehuurde ter vrije beschikking van Woonwenz wordt gesteld,
veroordeelt [gedaagde partij sub 1] in de proceskosten aan de zijde van Woonwenz gevallen en tot op heden begroot op € 871,11,
veroordeelt [gedaagde partij sub 1] onder de voorwaarde dat deze niet binnen 2 weken na aanschrijving door Woonwenz volledig aan dit vonnis voldoet, in de na dit vonnis ontstane kosten, begroot op:
- € 75,00 aan salaris gemachtigde, vermeerderd met de wettelijke rente als bedoeld in artikel 6:119 BW met ingang van de vijftiende dag na aanschrijving,
- te vermeerderen, indien betekening van het vonnis heeft plaatsgevonden, met de explootkosten van betekening van het vonnis, vermeerderd met de wettelijke rente als bedoeld in artikel 6:119 BW met ingang van de vijftiende dag na betekening tot de dag van volledige betaling,
verklaart dit vonnis tot zover uitvoerbaar bij voorraad,
wijst het meer of anders gevorderde af.
Dit vonnis is gewezen door mr. J.W. Rijksen en in het openbaar uitgesproken.
type: ksf
coll:
"
ECLI_NL_RBAMS_2007_BG3851.xml|True|"Vordering tot ontruiming toegewezen vanwege de door huurder veroorzaakte overlast.
vonnis
RECHTBANK AMSTERDAM
Sector civiel recht, voorzieningenrechter
zaaknummer / rolnummer: 382084 / KG ZA 07-1992 OdC/LW
Vonnis in kort geding van 15 november 2007
in de zaak van
de stichting
WONINGSTICHTING EIGEN HAARD,
gevestigd te Amsterdam,
eiseres bij dagvaarding van 24 oktober 2007,
procureur mr. I.M.C.A. Reinders Folmer,
advocaat mr. M.G. van der Vliet-Blokziel te Almere,
tegen
[gedaagde]
krachtens huurovereenkomst domicilie gekozen hebbende te Amsterdam,
gedaagde,
procureur mr. P.C.C. Carels.
Partijen zullen hierna Eigen Haard en [gedaagde] worden genoemd.

1.	De procedure
Ter terechtzitting van 1 november 2007 heeft Eigen Haard gesteld en gevorderd overeenkomstig de in fotokopie aan dit vonnis gehechte dagvaarding. [gedaagde] heeft verweer gevoerd met conclusie tot weigering van de gevraagde voorziening. Na verder debat hebben partijen verzocht vonnis te wijzen.
2.	De feiten
2.1.	De rechtsvoorgangster van Eigen Haard heeft met ingang van 6 augustus 1998 een huurovereenkomst gesloten met [gedaagde] ten aanzien van de woning aan de [adres 1] te Amsterdam. Eigen Haard zet de huurovereenkomst met [gedaagde] thans voort voor een huurbedrag van EUR 340,76 per maand.
2.2.	In de huurovereenkomst zijn de volgende artikelen opgenomen, voor zover van belang:
“(…)
5.3. Huurder/huurster zal zich onthouden van gedragingen, waarvan naar algemeen gangbare opvattingen mag worden aangenomen dat zij schade veroorzaken aan de woning, of aan naburige woningen dan wel overlast aan de omwonenden veroorzaken.
5.4. De artikelen 5.1. t/m 5.3. gelden ook voor het gebruik door de huurder/huurster van de bij de woning behorende gemeenschappelijke ruimtes en/of voorzieningen.
(…)
5.6. Het is de huurder/huurster verboden afval, etensresten en/of andere goederen in de tuinen en de gemeenschappelijke ruimten te deponeren. (…)”
2.3.	Vanaf 21 juni 2007 tot en met 23 oktober 2007 heeft Eigen Haard van omwonenden uit het appartementencomplex verschillende meldingen ontvangen van overlast door [gedaagde].
2.4.	Eigen Haard heeft [gedaagde] op 5 juli 2007 een brief gestuurd met de volgende inhoud:
“(...) Waarschuwing
Ik sommeer u onmiddellijk te stoppen met het veroorzaken van overlast. U pleegt namelijk wanprestatie. Daarmee bedoel ik dat u zich niet houdt aan de verplichtingen uit onze huurovereenkomst. (..)”
2.5.	Bij brief van 8 oktober 2007 heeft Eigen Haard aan [gedaagde] het volgende bericht:
“(…) Onze advocaat zal namens Eigen Haard een procedure aanhangig maken bij het Kantongerecht te Amsterdam waarin wij vragen om ontbinding van uw huurcontract en ontruiming van de woning.
U kunt deze procedure nog stopzetten door een huuropzegging in te sturen. (…)”
2.6.	Op 11 oktober 2007 heeft het Meldpunt Zorg en Overlast van het stadsdeel Zeeburg te Amsterdam het volgende aan Eigen Haard bericht:
“(..) Hierbij deel ik u mede dat er vanuit het Meldpunt Zorg en Overlast Zeeburg, diverse interventies zijn geweest, gericht op het bestrijden van de extreme overlast op het adres van [gedaagde], wonende aan de [adres 1] Amsterdam.
(…)
Ondanks onze inspanningen zijn we er volgens omwonenden niet in geslaagd de overlast te doen ophouden of tot aanvaardbaar niveau terug te brengen. De deelnemende instanties aan het meldpunt hebben om die reden in gezamenlijk overleg op 9 oktober jl. besloten tot einde interventie. (…)”
2.7.	Uit een door de politie aan de raadsvrouwe van Eigen Haard verstrekt overzicht blijkt dat er op 11 november 2006, 31 mei, 21 juni, 20 juli, 27 september en 6 oktober 2007 meldingen bij de politie zijn binnengekomen over de overlast veroorzaakt door [gedaagde]. De politie is naar aanleiding van de meldingen meerdere malen ter plaatse geweest.
3.	Het geschil
3.1.	Eigen Haard vordert   samengevat - ontruiming van de woning aan de [adres 1] te Amsterdam door [gedaagde], alsmede betaling van de huurpenningen door [gedaagde] vanaf 1 november 2007 tot aan de dag der ontruiming. Daarnaast vordert zij veroordeling van [gedaagde] in de proceskosten.
3.2.	Eigen Haard stelt hiertoe dat [gedaagde] toerekenbaar tekort schiet in zijn verplichtingen die voortvloeien uit de huurovereenkomst en dat hij zich niet als een goed huurder gedraagt. [gedaagde] veroorzaakt immers overlast – vooral in de nachtelijke uren – aan omwonenden, onder andere bestaande uit geluidsoverlast door luide muziek, schreeuwen, schelden en het uiten van bedreigingen. Eigen Haard heeft een verplichting ten opzichte van de overige huurders tot het verschaffen van een rustig huurgenot, wat zij niet kan waarborgen zolang [gedaagde] in de woning verblijft. Omwonenden worden dagelijks gestoord in hun – voornamelijk nacht – rust en zijn het gedrag van [gedaagde] meer dan zat. Eigen Haard heeft meerdere malen getracht [gedaagde] te bewegen de overlast te doen staken, doch zonder enig resultaat. Daarnaast is op 11 oktober 2007 een Einde Interventie Verklaring afgegeven. De overlast rechtvaardigt de ontruiming van de woning.
3.3.	[gedaagde] voert verweer waarop hierna, voor zover van belang, nader zal worden ingegaan.
4.	De beoordeling
4.1.	[gedaagde] heeft de gestelde overlast ter zitting betwist. Uit de door Eigen Haard overgelegde klachten van omwonenden en het overzicht van meldingen bij de politie blijkt echter dat het gaat om ernstige, stelselmatige overlast, die vooral in de nachtelijke uren plaatsvindt. Daarbij komt dat uit het overgelegde politieoverzicht blijkt dat agenten tweemaal, zowel op 20 juli 2007 als op 27 september 2007, hebben geconstateerd dat er sprake was van geluidsoverlast afkomstig van de [adres 1] te Amsterdam en veroorzaakt door [gedaagde]. Bovendien heeft een ter zitting aanwezige omwonende verklaard dat [gedaagde] vooral ’s nachts onder invloed van alcohol veel lawaai maakt en hierdoor overlast veroorzaakt. [gedaagde] heeft ter zitting ook erkend dat hij een drankprobleem heeft en dat hij hiervoor onder behandeling is. Daarnaast is een Einde Interventie Verklaring afgegeven, nu de instanties er niet in zijn geslaagd om de overlast, veroorzaakt door [gedaagde], te doen ophouden of tot een aanvaardbaar niveau terug te brengen.
Onder deze omstandigheden is voorshands voldoende aannemelijk dat er sprake is van overlast – vooral in de nachtelijke uren – die zodanig groot en stelselmatig is dat de omwonenden op onaanvaardbare wijze worden gestoord in hun woongenot en in het bijzonder in hun nachtrust. Er is ook geen uitzicht op verbetering. Dit is jegens omwonenden onrechtmatig en levert tegenover Eigen Haard wanprestatie op, die ontbinding van de huurovereenkomst rechtvaardigt. Het is dan ook voldoende aannemelijk dat de kantonrechter de huurovereenkomst zal ontbinden en de ontruiming zal toewijzen, zodat de vordering tot ontruiming, die spoedeisend is wegens de voortdurende overlast, ook in kort geding toewijsbaar is, met dien verstande dat een ontruimingstermijn van acht dagen redelijk wordt geacht.
4.2.	[gedaagde] zal als de in het ongelijk gestelde partij in de proceskosten worden veroordeeld. De kosten aan de zijde van Eigen Haard worden begroot op:
- dagvaarding	EUR 	 70,85
- vast recht		251,00
- salaris procureur		816,00
Totaal	EUR 	1.137,85

4.3.	Hoewel de gevorderde nakosten nog niet zijn gemaakt, staat dit er niet aan in de weg om deze voorwaardelijk toe te wijzen.
5.	De beslissing
De voorzieningenrechter
5.1.	veroordeelt [gedaagde] om binnen acht dagen na de betekening van dit vonnis met al het zijne en al de zijnen het pand aan de [adres 1] te Amsterdam leeg en ontruimd ter beschikking van Eigen Haard te stellen, met machtiging aan Eigen Haard om, zo [gedaagde] mocht nalaten aan deze veroordeling te voldoen, de tenuitvoerlegging daarvan zelf te bewerkstelligen, zo nodig met behulp van de sterke arm van politie en justitie,
5.2.	 veroordeelt [gedaagde] om vanaf 1 november 2007 aan Eigen Haard een bedrag gelijk aan de overeengekomen huurpenningen van EUR 340,76 per maand te betalen, zolang de woning aan de [adres 1] te Amsterdam niet door [gedaagde] overeenkomstig de veroordeling onder 5.1. zal zijn ontruimd,
5.3.	veroordeelt [gedaagde] in de proceskosten, aan de zijde van Eigen Haard tot op heden begroot op EUR 1.137,85,
5.4.	vermeerdert de proceskosten met de wettelijke rente, indien [gedaagde] niet binnen veertien dagen na dagtekening van de aanschrijving tot vrijwillige voldoening aan dit vonnis heeft voldaan en te rekenen vanaf die datum,
5.5.	veroordeelt [gedaagde] om, indien hij niet binnen veertien dagen na dagtekening van de aanschrijving tot vrijwillige voldoening aan dit vonnis heeft voldaan, aan Eigen Haard te voldoen aan nakosten EUR 131,-, zonder betekening van dit vonnis, te verhogen met EUR 68,- ingeval dit vonnis wel is betekend aan gedaagde,
5.6.	verklaart dit vonnis tot zover uitvoerbaar bij voorraad,
5.7.	wijst het meer of anders gevorderde af.
Dit vonnis is gewezen door mr. R. Orobio de Castro, voorzieningenrechter, bijgestaan door mr. L.E. van der Weij, griffier, en in het openbaar uitgesproken op 15 november 2007.?
"
ECLI_NL_RBROT_2016_6752.xml|True|"Vordering tot ontruiming van huurwoninig in kort geding toegewezen. Kweek van 5 hennepplanten in huurwoning, Verbod tot kweken hennep zowel in huurovereenkomst als in algemene voorwaarden opgenomen.
zaaknummer: 5284709 VV EXPL 16-321
uitspraak:  2 september 2016

in de zaak van
de stichting

gevestigd te Spijkenisse, gemeente Nissewaard,
eiseres,
gemachtigde: mr. R.W.F. Heijmeriks,
tegen

wonende te [plaatsnaam],
gedaagde,
gemachtigde: mr. J. van Riet.
Partijen worden hierna aangeduid als “MDG” en “[gedaagde]”
De kantonrechter heeft kennisgenomen van de volgende stukken:
- het exploot van dagvaarding van 15 augustus 2016, met producties;
- de pleitnotities houdende conclusie van antwoord in het kortgeding, met producties;
- de pleitnotitie aan de zijde van MDG;
- de ter zitting overgelegde kleurenfoto’s van de zijde van MDG.
De mondelinge behandeling heeft plaatsgevonden op 29 augustus 2016.
Namens MDG is mevrouw [K.], bedrijfsjurist, verschenen bijgestaan door de gemachtigde. [gedaagde] is in persoon verschenen vergezeld van zijn partner, mevrouw [Z.], en bijgestaan door zijn gemachtigde. De gemachtigden van partijen hebben onder overlegging van pleitnotities de standpunten nader toegelicht. Van het verhandelde ter zitting heeft de griffier aantekening gehouden.
In het kader van de onderhavige procedure kan van de volgende vaststaande feiten worden uitgegaan.
Tussen partijen is op 11 januari 2016 met ingang van die datum een huurovereenkomst tot stand gekomen, waarbij MDG aan [gedaagde] verhuurt, gelijk [gedaagde] van MDG huurt de woning aan de [straat en plaatsnaam] (hierna: de woning).
Artikel 2 van de huurovereenkomst bepaalt:
“Het gehuurde (…) is uitsluitend bestemd om voor huurder en de leden van zijn huishouden als woonruimte te dienen.”
Artikel 6 van de huurovereenkomst bepaalt:
“6.1. Op deze overeenkomst zijn de Algemene Huurvoorwaarden zelfstandige woonruimte van verhuurder – versie 1 januari 2012 – van toepassing.
In afwijking van, respectievelijk als aanvulling op de Algemene Huurvoorwaarden (…) is het volgende overeengekomen:
(…) Huurder zal zich gedragen als goed huurder en verplicht zich ervoor zorg te dragen dat aan omwonenden geen overlast wordt veroorzaakt in welke vorm ook.
Onder dit kader wordt mede begrepen een algeheel verbod op:
(…)
- het gehuurde geheel of gedeeltelijk in de richten als hennepplantage van welke omvang ook, dan wel te gebruiken voor de productie van verdovende middelen.
Het overtreden van deze bepaling rechtvaardigt een eventuele ontbinding van de huurovereenkomst. (…)”
In artikel 8 van de Algemene Huurvoorwaarden zelfstandige woonruimte (hierna: Algemene Huurvoorwaarden) is onder meer bepaald:
“(…)
4. Huurder zal het gehuurde gedurende de huurtijd zelf als woonruimte voor hem en leden van zijn huishouden bewonen en er zijn hoofdverblijf hebben. Hij zal het gehuurde (…) uitsluitend overeenkomstig de bestemming gebruiken (…).
(…)
11. Het is huurder niet toegestaan in het gehuurde hennep te kweken, van welke omvang ook, dan wel andere activiteiten te verrichten die op grond van de Opiumwet strafbaar zijn gesteld.
(…)”
De politie is op 13 juli 2016 de woning binnengetreden. In de slaapkamer van de woning zijn een growtent, een assimilatielamp, een tijdschakelaar en twee waslijnen met drogende hennepplanten aangetroffen. Voor het overige was de woning vrijwel leeg.
Na het politiebezoek heeft [gedaagde] in de slaapkamer van de woning een bed geplaatst en gebruikt hij de woning om er te overnachten.
MDG heeft gevorderd, bij vonnis uitvoerbaar bij voorraad, [gedaagde] te veroordelen om de woning binnen 3 dagen na betekening van het vonnis te ontruimen en ontruimd te houden, met al het zijne en de zijnen en [gedaagde] te veroordelen in de proceskosten.
Aan de vordering heeft MDG naast de onder 2.1 tot en met 2.4 genoemde vaststaande feiten - zakelijk weergegeven en voor zover thans van belang - de volgende stellingen ten grondslag gelegd. MDG heeft geconstateerd dat [gedaagde] zich in de woning heeft beziggehouden met de teelt van hennep, althans het drogen van hennep en dat [gedaagde] de woning niet als hoofdverblijf gebruikt en voorts niet heeft voorzien van voldoende stoffering. Daarmee heeft [gedaagde] artikel 8 lid 11 van de Algemene Huurvoorwaarden overtreden en voorts artikel 8.4 van de Algemene Huurvoorwaarden geschonden. MDG is een bodemprocedure tot ontbinding van de huurovereenkomst gestart en voorziet dat in de bodemprocedure tot ontbinding van de huurovereenkomst zal worden overgegaan. MDG heeft gelet op het handhaven van haar zero tolerance beleid een spoedeisend belang bij ontruiming van de woning.
[gedaagde] heeft geconcludeerd tot afwijzing van de vordering. Hij heeft daartoe - zakelijk weergegeven en voor zover thans van belang - het volgende aangevoerd. Voor de vraag of de vordering tot ontruiming kan worden toegewezen is beslissend of boven redelijke twijfel is verheven dat in de bodemprocedure zal worden beslist tot ontbinding van de huurovereenkomst en ontruiming. Volgens [gedaagde] is daarvan geen sprake, nu voor ontbinding van de huurovereenkomst een ernstige tekortkoming is vereist en volgens hem is daarvan in casu geen sprake. Voor zover het handelen van [gedaagde] als een tekortkoming wordt beschouwd, levert dat geen spoedeisend belang op.
De overige stellingen van partijen zullen voor zover nodig in het kader van de beoordeling van de vordering worden besproken.
Naar het oordeel van de kantonrechter heeft MDG, gelet op het handhaven van haar zero tolerance beleid, een spoedeisend belang bij de door haar gevorderde voorziening, zodat zij in zoverre ontvankelijk is in haar vordering.
In dit kort geding dient, mede op basis van hetgeen partijen naar voren hebben gebracht, te worden beoordeeld of de in deze zaak aannemelijk te achten omstandigheden een ordemaatregel vereisen dan wel of de vordering van MDG in een bodemprocedure een zodanige kans van slagen heeft dat het gerechtvaardigd is op de toewijzing daarvan vooruit te lopen door het treffen van een voorziening zoals gevorderd. Het navolgende behelst dan ook niet meer dan een voorlopig oordeel over het geschil tussen partijen.
[gedaagde] heeft erkend dat hij in de woning vijf hennepplanten heeft gekweekt en daartoe een growtent en een assimilatielamp heeft aangeschaft. Volgens [gedaagde] kan MDG hem dit niet tegenwerpen. MDG heeft hem er niet nadrukkelijk, bijvoorbeeld door het overhandigen van een brochure, op gewezen dat het kweken van hennep in de woning niet is toegestaan. [gedaagde] heeft niet gerommeld met de elektriciteitsmeter en evenmin met het kweken overlast veroorzaakt. De aangetroffen drogende hennep was pas zijn eerste kweek. De hennep heeft hij bovendien voor eigen gebruik gekweekt en volgens [gedaagde] gaat het openbaar ministerie niet tot vervolging over indien er sprake is van vijf hennepplanten voor eigen gebruik. Wat er ook zij van dit betoog, vaststaat dat [gedaagde] vijf hennepplanten in de woning heeft gekweekt. Dat is, onafhankelijk van de vraag of het voor eigen gebruik is en de vraag naar een eventuele strafbaarheid, uitdrukkelijk verboden in artikel 8.11 van de Algemene Huurvoorwaarden en artikel 6.2 van de huurovereenkomst. Geconcludeerd wordt dan ook dat [gedaagde] toerekenbaar tekort is geschoten in de nakoming van zijn verplichtingen uit de huurovereenkomst. Zoals algemeen in de jurisprudentie wordt aanvaard, betreft dit een tekortkoming die in beginsel een ontbinding van de huurovereenkomst rechtvaardigt.
De kantonrechter is van oordeel dat ontruiming, vooruitlopend op een bodemprocedure, in dit geval gerechtvaardigd is. Daarbij speelt mede een rol de omstandigheid dat [gedaagde] de woning, hoewel [gedaagde] deze sinds januari 2016 huurt, medio juli 2016 nog niet had betrokken en zoals uit de overgelegde foto’s ook blijkt nauwelijks was voorzien van meubels en stoffering. Het kan zo zijn dat [gedaagde] als jonge starter niet over voldoende middelen beschikte om de woning meteen in te richten en te betrekken, echter daar staat tegenover dat hij ondanks het beperkte inkomen wel de keuze heeft gemaakt om de benodigde apparatuur aan te schaffen voor het kweken van hennep. Het hebben van beperkte middelen is aldus een onvoldoende verklaring voor het gedurende een half jaar niet betrekken van de woning en het niet hebben van het hoofdverblijf in de woning. Gelet op vorenstaande ziet de kantonrechter voorshands aanleiding de vordering strekkende tot ontruiming toe te wijzen. Een belangenafweging leidt niet tot een ander oordeel. Het belang van [gedaagde] bij behoud van de woning is niet zodanig zwaarwegend in verhouding tot het belang van MDG om hennepteelt uit haar woningen te weren dat de vordering moet worden afgewezen. Bovendien heeft [gedaagde] zelf de keuze gemaakt hennep in de woning te kweken en daarmee het risico over zichzelf afgeroepen.
De ontruimingstermijn zal worden gesteld op 7 dagen na betekening van het vonnis.
Als de in het ongelijk gestelde partij zal [gedaagde] worden veroordeeld in de kosten van dit geding tot aan deze uitspraak aan de zijde van MDG vastgesteld op € 94,08 aan dagvaardingskosten, € 117,00 aan griffierecht en € 400,00 aan salaris van de gemachtigde.
De kantonrechter,
rechtdoende in kort geding:
veroordeelt [gedaagde] om de woning binnen 7 dagen na betekening van het vonnis te ontruimen en ontruimd te houden, met al het zijne en de zijnen;
veroordeelt [gedaagde] in de proceskosten tot aan deze uitspraak aan de zijde van MDG vastgesteld op € 94,08 aan dagvaardingskosten, € 117,00 aan griffierecht en € 400,00 aan salaris van de gemachtigde;
verklaart dit vonnis uitvoerbaar bij voorraad en wijst af het meer of anders gevorderde.
Dit vonnis is gewezen door mr. K.J. Bezuijen en uitgesproken ter openbare terechtzitting.
754
"
ECLI_NL_RBBRE_2007_BA4618.xml|True|"Hennepkwekerij in huurwoning. Hoewel er sprake is van een tekortkoming zijdens huurder in de zin 6:265 BW, brengt het woonbelang met zich mee dat toewijzing van de gevorderde ontbinding van de huurovereenkomst in de gegeven omstandigheden naar maatstaven van redelijkheid en billijkheid onaanvaardbaar zou zijn. Volgt afwijzing
RECHTBANK BREDA
Sector kanton
Locatie Bergen op Zoom
zaak/rolnr.: 430641 CV EXPL 07-631
vonnis d.d. 9 mei 2007
inzake
de stichting Stichting Wonen West Brabant,
gevestigd te Bergen op Zoom,
eiseres,
gemachtigde: Timmermans & Verdult Gerechtsdeurwaarders/Incasso te Bergen op Zoom,
tegen
[gedaagde],
wonende te [adres],
gedaagde, procederend krachtens civiele toevoeging nr. 1DQ1653,
gemachtigde: mr. S.C.M. Asselbergs te Bergen op Zoom.
1. Het verdere verloop van het geding
De procesgang blijkt uit de volgende stukken:
1.1 het tussenvonnis van 14 maart 2007 en de in dat tussenvonnis genoemde processtukken;
1.2 de mondelinge behandeling van 10 april 2007, alsmede de door de griffier in dat kader gemaakte aantekeningen en het audiëntieblad van die datum.
De inhoud van deze stukken geldt als hier ingelast.
2. Het geschil
Eiseres vordert bij vonnis, uitvoerbaar bij voorraad, de ontbinding van de tussen partijen gesloten huurovereenkomst, het bevel tot ontruiming van het gehuurde, met machtiging om deze eventueel met behulp van de sterke arm der wet te bewerkstelligen, en met veroordeling van gedaagde in de kosten van dit geding.
Gedaagde concludeert bij antwoord en tijdens de mondelinge behandeling tot afwijzing van de vorderingen, althans niet-ontvankelijkverklaring, althans ontzegging hiervan, kosten rechtens.
3. De beoordeling
3.1 Bij voormeld tussenvonnis heeft de kantonrechter partijen uitgenodigd voor een mondelinge behandeling met als doel zich nader door procespartijen te laten informeren en tot het beproeven van een minnelijke regeling. Bij aanvang van de zitting blijkt snel dat een minnelijke regeling niet tot de mogelijkheden behoort. Namens eiseres wordt benadrukt, dat zij wenst vast te houden aan het door haar gevoerde beleid inzake hennepteelt in verhuurde woningen. Eiseres verwijst voorts tijdens de mondelinge behandeling -kortheidshalve- naar wat al bij dagvaarding is aangevoerd. Eiseres acht de stelling van gedaagde, dat zij geen wetenschap had van de aanwezige hennepkwekerij ongeloofwaardig. Ook gedaagde handhaaft tijdens de mondelinge behandeling wat zij bij antwoord al heeft aangevoerd. Gedaagde blijft bij haar stelling, dat zij niets wist van de door haar vriend geëxploiteerde hennepkwekerij. Volgens de gemachtigde van gedaagde is zijn cliënte niet “de slimste” en is zij misleid door haar vriend, die haar verboden had in de betrokken slaapkamer te komen. Ook is recent bij gedaagde gebleken van medische problemen (een ruis op het hart).
Volgens haar vriend had hij in de slaapkamer een foto-ontwikkelruimte ingericht. Gedaagde benadrukt zelf dat hetgeen is voorgevallen nooit meer zal gebeuren. Het feit, dat gedaagde door justitie niet als verdachte is aangemerkt, is volgens haar gemachtigde veelbetekenend voor de wetenschap bij gedaagde. Gedaagde zegt desgevraagd nog niet bezig te zijn geweest met het zoeken van een nieuwe woning. Het gehuurde wordt door haar alleen bewoond en ze wil graag blijven wonen in het gehuurde.
3.2 De kantonrechter gaat uit van de navolgende tussen partijen vaststaande feiten:
? Gedaagde heeft vanaf 11 juni 2002 van eiseres in huur en gebruik een woning, staande en gelegen te [adres];
? De rechten en verplichtingen van partijen zijn vastgelegd in een schriftelijke huurovereenkomst met bijbehorende Algemene Huurvoorwaarden;
? Op of omstreeks 28 juni 2006 heeft de politie een huiszoeking in de woning van gedaagde gedaan, waarbij het vermoeden dat een illegale hennepkwekerij in de woning aanwezig was, werd bevestigd;
? Uit door de politie aan eiseres verstrekte informatie blijkt, dat de politie in een slaap-kamer een hennepkwekerij heeft aangetroffen, waarin 149 hennepplanten gekweekt werden. De kwekerij bestond verder uit een constructie van assimilatielampen, afzuigventilatoren en een koolfilter. De voeding en bewatering van de hennepplanten werd verricht door middel van een tijdklok geprogrammeerd irrigatiesysteem. De benodigde energie werd buiten de energiemeter om illegaal betrokken middels een geïmproviseerde elektrische installatie. Vanuit de betrokken slaapkamer liep een buis naar de badkamer en in de douche stond een waterton;
? Eiseres heeft voorafgaande aan deze procedure aan gedaagde de mogelijkheid geboden om zelf voor opzegging van de onderhavige huurovereenkomst zorg te dragen (producties 3 tot en met 7 bij dagvaarding). Gedaagde heeft van deze mogelijkheid geen gebruik gemaakt, waarna eiseres tot dagvaarden is overgegaan.
3.3 Eiseres baseert haar vorderingen (mede) op bovengenoemde vaststaande feiten en stelt verder, dat gedaagde gelet op bovenstaande in zeer ernstige mate toerekenbaar tekort is geschoten in de nakoming van haar verplichtingen voortvloeiend uit de onderhavige huurovereenkomst. Dit tekortschieten blijkt volgens eiseres uit de navolgende omstandigheden:
? gedaagde heeft in strijd met de bij haar bekende huurvoorwaarden in haar woning hennep gekweekt c.q. toegelaten dat dit gebeurde;
? gedaagde heeft het gehuurde in strijd met de overeengekomen bestemming gebruikt;
? gedaagde heeft door het in de woning aanwezig hebben van een illegale hennepkwekerij in strijd met de algemene huurvoorwaarden stank- en geluidsoverlast veroorzaakt en een gevaarlijke situatie doen ontstaan door de aanwezige illegale elektrische installatie.
Het verweer, dat gedaagde niets wist van de aanwezige hennepkwekerij, vindt eiseres ongeloofwaardig. Eiseres is van mening, dat zij gelet op het ernstige tekortschieten van gedaagde recht en belang heeft om nu in deze procedure de ontbinding van de huurovereenkomst en de ontruiming van het gehuurde te vorderen. Eiseres biedt bewijs aan van haar stellingen.
3.4 Gedaagde bestrijdt, dat zij dusdanig toerekenbaar tekort is geschoten in de nakoming van haar huurverplichtingen, dat dit de toewijzing van de gevorderde ontbinding en ontruiming zou rechtvaardigen. Gedaagde betwist niet, dat door de politie een hennepkwekerij is aangetroffen in haar woning. Gedaagde benadrukt echter, dat zij absoluut niets wist van deze hennepkwekerij. Gedaagde zegt door haar vriend te zijn misleid/misbruikt. Gedaagde zegt in het verleden te hebben ingestemd met het verzoek van een vriend, de heer [O], om één van haar slaapkamers te mogen gebruiken als donkere kamer (doka) voor het uitoefenen van diens fotohobby. Gedaagde zegt dit ook te hebben verteld aan de politie met als gevolg dat zij niet als verdachte is aangemerkt en ook niet strafrechtelijk vervolgd is. Zij mocht de onderhavige slaapkamer niet betreden i.v.m. de lichtgevoeligheid van fotopapier. Gedaagde zegt verder niets geweten te hebben van het illegaal aftappen van elektriciteit. De aanwezige buis en waterton waren volgens haar geen reden tot argwaan. Gedaagde bestrijdt dat er sprake was van overlast. Haar kan volgens gedaagde niet verweten worden dat in haar woning zaken hebben plaatsgevonden, die niet toegelaten zijn. Voor zover haar al een verwijt kan worden gemaakt, rechtvaardigt dit volgens gedaagde niet de toewijzing van de gevorderde ontbinding en ontruiming, met alle gevolgen van dien (o.m. de onmogelijkheid om elders een woning te vinden). Ook gedaagde biedt bewijs aan van haar stellingen.
3.5 De kantonrechter merkt allereerst op dat eiseres ter onderbouwing van haar vorderingen spreekt over “het in zeer ernstige mate toerekenbaar tekortschieten” door gedaagde in de nakoming van haar huurverplichtingen. Deze kwalificatie is naar het oordeel van deze kantonrechter niet correct omdat een tekortkoming niet toerekenbaar hoeft te zijn. Op grond van art. 6:265, lid 1 BW geeft iedere tekortkoming aan de wederpartij de bevoegdheid de overeenkomst te ontbinden dan wel in huurzaken ontbinding daarvan te vorderen, tenzij de bijzondere aard of geringe betekenis van de tekortkoming deze ontbinding niet rechtvaardigt. De verwijtbaarheid komt in dit kader dus niet aan de orde. Ook de gradatie “in zeer ernstige mate” is in deze niet van belang. De Hoge Raad (HR 27 november 1998, NJ 1990,17) acht het stellen van eisen aan de mate van de tekortkoming zelfs niet wenselijk. De kantonrechter begrijpt echter, dat eiseres kennelijk met de toevoeging “in zeer ernstige mate” wenst aan te geven, dat de onderhavige tekortkoming niet van geringe betekenis is.
3.6 Vast staat, dat in de door gedaagde van eiseres gehuurde woning een illegale hennep-wekerij is aangetroffen, zoals hierboven nader onder 3.2 omschreven. Dit enkele feit, is naar het oordeel van de kantonrechter voldoende om te concluderen, dat gedaagde tekort is geschoten in de nakoming van haar huurverplichtingen. Gedaagde handelt hiermee immers in strijd met de haar bekende toepasselijke huurvoorwaarden. Gelet hierop kan eiseres als wederpartij ontbinding vorderen van de tussen partijen bestaande huurovereenkomst. De vraag rijst echter of de vastgestelde tekortkoming de toewijzing van de gevorderde ontbinding, met haar gevolgen, rechtvaardigt. Het namens gedaagde gestelde en door eiseres ook niet betwiste woonbelang maakt naar het oordeel van de kantonrechter niet, dat daarmee de tekortkoming ineens “van bijzondere aard of geringe betekenis” zou zijn. Wel is dit woonbelang van belang bij de beoordeling of op grond van de vastgestelde tekortkoming de gevorderde juridische ontbinding met haar gevolgen moet worden toegewezen. Hierbij kan naar het oordeel van de kantonrechter aansluiting worden gezocht bij het criterium, zoals omschreven in art. 6:248 lid 2 BW, te weten: “voor zover dit in de geven omstandigheden naar maatstaven van redelijkheid en billijkheid onaanvaardbaar zou zijn”. Laatstgenoemd artikel noemt de verschillende bronnen waaruit de rechtsgevolgen van de overeenkomst voortvloeien. Naast al genoemde redelijkheid en billijkheid zijn dat de wet en de gewoonte. Eiseres benadrukt in deze procedure haar belang om vast te houden aan door haar expliciet uitgedragen beleid inzake het verbod op hennepteelt in de door haar verhuurde woningen. In dit beleid speelt volgens eiseres eventuele precedentwerking, door bijvoorbeeld af te wijken ten behoeve van gedaagde, een belangrijke rol. Eiseres -zo begrijpt de kantonrechter- vreest, dat zij dan de deur open zou zetten voor allerlei andere bedachte constructies met als doel haar beleid inzake het verbod van hennepteelt en de gevolgen daarvan te ontduiken. Er zou dan sprake zijn van precedenten, die eiseres als verhuurster zelf toestaat en waaraan andere huurders weer rechten zouden kunnen ontlenen. Om die reden houdt eiseres ook tijdens de mondelinge behandeling vast aan de door haar gevorderde ontbinding en ontruiming. De namens eiseres gestelde precedentwerking speelt niet wanneer de rechter, in casu de kantonrechter, zou bepalen dat de gevorderde ontbinding en ontruiming in de onderhavige zaak uiteindelijk toch afgewezen dienen te worden. In dat geval kan ook niet gesproken worden van een precedent op grond waarvan eiseres als woningstichting haar beleid zou moeten aanpassen.
3.7 Namens eiseres is desgevraagd verklaard, dat gedaagde in geval van toewijzing van de vorderingen voorlopig niet in aanmerking komt voor een nieuwe woning bij eiseres. Eiseres kan zich echter inschrijven bij andere woningstichtingen binnen Bergen op Zoom. Het is echter een feit van algemene bekendheid, dat gedaagde, een alleenstaande vrouw, niet snel er in zal slagen vervangende woonruimte te vinden in de voor haar van toepassing zijnde sociale woningsector. Zij zal bij de andere woningstichtingen worden geconfronteerd met wachtlijsten. De gemachtigde van gedaagde spreekt over al genoemde misleiding door een vriend van gedaagde. Hij typeert zijn cliënte ook als “niet de slimste”, die gelet op recente gegevens ook nog medische problemen heeft. Er is geen sprake van achterstand in huurbetalingen. Gelet op bovenstaande is de kantonrechter van oordeel, dat het door gedaagde gestelde woonbelang in deze zaak in redelijkheid zwaarder dient te wegen, dat het belang van eiseres als woningstichting om vast te houden aan het door haar uitgedragen beleid. Kort gezegd is de kantonrechter van oordeel, dat gedaagde als huurster “een tweede kans” verdient om aan te tonen dat de geschetste gang van zaken niet meer opnieuw zal plaatshebben. De kantonrechter zal hierna de vorderingen van eiseres afwijzen.
3.8 Diezelfde omstandigheden maken echter ook dat de kantonrechter de proceskosten in deze zaak zal compenseren in die zin, dat ieder van de partijen de eigen kosten dient te dragen.

4. De beslissing
De kantonrechter:
wijst de vorderingen van eiseres af;
compenseert de proceskosten in dit geding in die zin, dat ieder van de partijen de eigen kosten dient te dragen.

Dit vonnis is gewezen door mr. W.E.M. Verjans, kantonrechter, en uitgesproken op de openbare terechtzitting van woensdag 9 mei 2007.
"
ECLI_NL_RBLIM_2015_4289.xml|True|"Kort geding ex art. 254 Rv. Vonnis als stok achter de deur. Ontruiming huurwoning toegewezen. Betalingsachterstand. Hennepkwekerij.
Burgerlijk recht
Zittingsplaats Maastricht
Zaaknummer: 4095234 CV EXPL 15-4068
MD

in de zaak van:

wonend [adres 1],
[woonplaats 1],
eiser,
gemachtigde mr. B.A.R. Janssen,
tegen:

wonend [adres 2],
[woonplaats 2],
gedaagde,
gemachtigde mr. K.J.C. van Bekkum.
Partijen zullen hierna [eiser] respectievelijk [gedaagde] genoemd worden.
Het verloop van de procedure blijkt uit:
- een exploot van dagvaarding met producties 1 tot en met 11;
- de pleitaantekeningen van de zijde van [gedaagde];
- de aantekeningen van de griffier en het proces-verbaal van de mondelinge behandeling op 21 mei 2015.
Ten slotte is vonnis bepaald.
[gedaagde] heeft van [eiser] de woning met aanhorigheden, staande en gelegen aan de [adres 2] te [woonplaats 2] (hierna: de woning), in huur tegen een maandelijks bij vooruitbetaling verschuldigde huurprijs.
Op 11 maart 2015 is door de politie in de woning een hennepplantage aangetroffen.
[eiser] vordert om [gedaagde] te veroordelen:
a. om de woning binnen 24 uur na het vonnis te ontruimen, onder overhandiging van alle sleutels aan [eiser], op straffe van verbeurte van een dwangsom;
b. tot betaling van de achterstallige huurpenningen tot en met mei 2015 ad € 5.200,00,
te vermeerderen met de wettelijke rente vanaf de respectieve vervaldata van de huurtermijnen;
c. tot betaling van de buitengerechtelijke kosten ad € 780,00;
d. in de kosten van dit geding, te vermeerderen met de wettelijke rente vanaf het tijdstip dat [gedaagde] in verzuim is deze kosten te voldoen.
[eiser] legt aan zijn vorderingen ten grondslag dat:
a. a) [gedaagde] overlast veroorzaakt;
b) [gedaagde] in strijd met de in de huurovereenkomst overeengekomen bestemming van de woning een hennepplantage in de woning heeft geëxploiteerd;
c) er sprake is van een betalingsachterstand die, indien een bodemprocedure aanhangig zou zijn gemaakt, door de bodemrechter zou worden aangemerkt als een dusdanig ernstige tekortkoming van [gedaagde] in de nakoming van zijn verplichting dat ontbinding van de huurovereenkomst gerechtvaardigd is en [eiser] heeft er spoedeisend belang bij om daarop vooruit te lopen.
[gedaagde] voert verweer.
Op de stellingen van partijen wordt hierna, voor zover van belang, nader ingegaan.
Om een voorziening te kunnen treffen als gevorderd, moet in dit kort geding worden geoordeeld dat er een aanzienlijke kans bestaat dat [eiser] het gelijk aan zijn zijde zal krijgen als één van de partijen een bodemprocedure begint. Bij dit voorlopig oordeel dient de kantonrechter uit te gaan van de feiten met de beperkte onderzoeksmogelijkheden die het kort geding hem biedt. Voorts moet de eiser er spoedeisend belang bij hebben dat een voorziening wordt getroffen.
Partijen verschillen gemotiveerd van mening over de hoogte van de maandelijkse huurprijs van de woning. Volgens [eiser] bedraagt deze € 700,00 per maand, volgens [gedaagde] € 600,00. Gelet op dit verweer van [gedaagde] en de hiervoor beschreven aard van het kort geding, is in deze procedure niet vast te stellen welke maandelijkse huurprijs partijen zijn overeengekomen. De kantonrechter gaat uit van € 600,00 per maand. Wat hier ook van zij, de juistheid van het overzicht zoals dat onder 3.10. van het exploot van dagvaarding is weergegeven, is (behoudens het hiervoor weergegeven verweer) niet door [gedaagde] weersproken. Derhalve moet in dit geding van de juistheid van dat overzicht worden uitgegaan. Ook bij een maandelijkse huurprijs van € 600,00 is er dan tot en met mei 2015 een huurachterstand, van € 4.300,00. [gedaagde] zal worden veroordeeld om dit bedrag aan [eiser] te voldoen.
Het niet (tijdig) betalen van de huurpenningen vormt een tekortkoming in de nakoming van zijn verplichting door [gedaagde]. Iedere tekortkoming van een huurder rechtvaardigt de ontbinding van de huurovereenkomst, tenzij de tekortkoming zo gering is dat deze de ontbinding niet rechtvaardigt. De omvang van de hiervoor vermelde huurachterstand, waarvan de kantonrechter in dit geding uitgaat, is niet bepaald gering en uiterst aannemelijk is dat de bodemrechter de huurovereenkomst reeds op deze grond zou ontbinden en de vordering tot ontruiming van de woning zou toewijzen. Het spoedeisend belang van [eiser] bij de ontruiming is erin gelegen dat voorkomen wordt dat de huurachterstand verder oploopt.
Daar komt bij dat het exploiteren van een hennepplantage in de woning in strijd is met de overeengekomen bestemming en met hetgeen een goed huurder betaamt. Ook deze tekortkoming in de nakoming van de huurovereenkomst rechtvaardigt reeds de ontbinding van de huurovereenkomst in een bodemprocedure, zodat ook op deze grond de vordering tot ontruiming in dit kort geding kan worden toegewezen. De omstandigheid dat [gedaagde] de hennepplantage in de woning inmiddels heeft opgeruimd, kan de tekortkoming in de nakoming van de verplichting door [gedaagde] niet wegnemen.
Gelet op het vorenstaande behoeft de door [eiser] gestelde overlast – die hij mede aan zijn vorderingen ten grondslag heeft gelegd – geen beoordeling.
De hierna in het dictum uit te spreken veroordeling tot ontruiming stemt overeen met hetgeen partijen daarover ter zitting zijn overeengekomen.
De gevorderde dwangsom zal worden afgewezen, nu gesteld noch gebleken is dat [eiser] daarbij belang heeft naast de veroordeling tot ontruiming van de woning, die [eiser] op grond van de artikelen 555 e.v. Rv in verbinding met artikel 444 Rv zelf ten uitvoer kan leggen.
De grondslag van de door [eiser] gevorderde buitengerechtelijke kosten is niet door [gedaagde] betwist. Uitgaande van een hoofdsom van € 4.300,00, betekent dit dat € 645,00 aan buitengerechtelijke kosten zal worden toegewezen (15% van € 4.300,00).
Overeenkomstig hetgeen partijen ter zitting zijn overeengekomen, worden de proceskosten hierna in het dictum geheel gecompenseerd.
De kantonrechter in kort geding:
veroordeelt [gedaagde] om de woning met aanhorigheden, staande en gelegen aan de [adres 2] te [woonplaats 2], binnen veertien dagen na betekening van dit vonnis, maar niet eerder dan op 15 juni 2015, te ontruimen, met medeneming van alle personen en zaken die zich van zijn kant in de woning bevinden en de woning onder overhandiging van de sleutels in goede staat aan [eiser] ter beschikking te stellen;
veroordeelt [gedaagde] om aan [eiser] tegen bewijs van kwijting te betalen de achterstallige huurpenningen tot en met mei 2015 ad € 4.300,00, te vermeerderen met de wettelijke rente vanaf de respectieve vervaldata van de huurtermijnen tot aan de dag der algehele voldoening;
veroordeelt [gedaagde] om aan [eiser] tegen bewijs van kwijting te betalen de buitengerechtelijke kosten ad € 645,00;
compenseert de proceskosten aldus dat iedere partij de eigen kosten draagt;
verklaart dit vonnis uitvoerbaar bij voorraad;
wijst het meer of anders gevorderde af.
Dit vonnis is gewezen door mr. E.P. van Unen en is in het openbaar uitgesproken.
"
ECLI_NL_RBROT_2015_1734.xml|True|"ontbinding en ontruiming; bewindvoerder formele procespartij
zaaknummer: 3476124 CV EXPL 14-47769
uitspraak: 13 maart 2015

in de zaak van
de stichting
h.o.d.n. Woonbron IJsselmonde,
gevestigd te Rotterdam,
eiseres,
gemachtigde: GGN Maas-Delta gerechtsdeurwaarders,
tegen
de besloten vennootschap met beperkte aansprakelijkheid
in de hoedanigheid van beschermingsbewindvoerder ex artikel 1:431 BW van [naam huurder],
gevestigd te Culemborg,
gedaagde partij,
gemachtigde: mr. G.A.J. Purperhart.
Partijen worden hierna aangeduid als Woonbron en Obin.
Het verloop van de procedure volgt uit de volgende processtukken, waarvan de kantonrechter heeft kennisgenomen:
- het exploot van dagvaarding van 22 september 2014, met producties;
- de conclusie van antwoord, met bijbehorende producties;
- het vonnis van deze rechtbank d.d. 19 november 2014 waarbij een comparitie van partijen is bepaald;
- de brief namens Woonbron d.d. 13 januari 2015, met producties;
- het proces-verbaal van de op 20 januari 2015 gehouden comparitie van partijen.
De datum van deze uitspraak is door de kantonrechter bepaald op heden.
Als enerzijds gesteld en anderzijds erkend, dan wel niet of onvoldoende gemotiveerd weersproken, staat tussen partijen het volgende vast.
Woonbron en[naam huurder] hebben een huurovereenkomst (hierna: de huurovereenkomst) afgesloten met betrekking tot de woning aan de [straatnaam/nummer] te [woonplaats](hierna: het gehuurde).
De huur dient voor de eerste van de maand voldaan te worden en bedraagt thans
€ 479,89 per maand.
Woonbron heeft gevorderd bij vonnis, uitvoerbaar bij voorraad, - verkort weergegeven-:
- de huurovereenkomst te ontbinden;
- Obin q.q. te veroordelen het gehuurde te verlaten en ontruimen onder afgifte van sleutels en het gehuurde ter vrije en algehele beschikking te stellen van Woonbron;
- Obin q.q. te veroordelen aan Woonbron te betalen € 3.815,66 aan huurachterstand tot en met januari 2015 en eindafrekening service- en stookkosten 2013, € 257,04 aan buitengerechtelijke incassokosten, € 9,23 aan vastgestelde rente, in totaal € 2.162,37, vermeerderd met de wettelijke rente over € 1.896,10 vanaf de dag der dagvaarding en
€ 479,89 -of zoveel hoger als bij wettelijke huurverhoging is toegestaan- per maand aan huur vanaf 1 februari 2015 tot aan het tijdstip van ontbinding van de huurovereenkomst;
- Obin q.q. te veroordelen in de proceskosten.
Aan haar vordering legt Woonbron - zakelijk weergegeven – het navolgende ten grondslag. Op grond van de uitspraak van de HR (ECLI:NL:PHR:2014:105) is Obin de formele procespartij.
[naam huurder] is, ondanks diverse aanmaningen, in gebreke gebleven met tijdige voldoening van de huur en de eindafrekening service- en stookkosten 2013. Ter onderbouwing van haar vordering heeft Woonbron bij haar brief van 13 januari 2015 een nadere specificatie van de huurachterstand in het geding gebracht. Vanwege het betalingsverzuim is wettelijke rente verschuldigd.
De gevorderde ontbinding van de huurovereenkomst en de ontruiming van de woonruimte met nevenvorderingen is gegrond op de toerekenbare tekortkoming aan de zijde van [naam huurder]in de nakoming van zijn verplichtingen uit de huurovereenkomst.
Door het betalingsverzuim van [naam huurder]zag Woonbron zich genoodzaakt haar vordering uit handen te geven aan haar gemachtigde. Zij vordert als tegemoetkoming in de door haar verschuldigde buitengerechtelijke incassokosten een bedrag ad € 257,04 op grond van de op de huurovereenkomst toepasselijke voorwaarden, dan wel ingevolge de wet.
Obin heeft de vordering betwist en heeft daartoe het volgende -zakelijk weergegeven en voor zover thans van belang- aangevoerd. Woonbron is niet-ontvankelijk in haar vordering, nu zij [naam huurder]niet heeft opgeroepen in het geding te verschijnen, zodat de dagvaarding niet rechtsgeldig is betekend.
Voor het geval Woonbron wel ontvankelijk is in haar vordering geldt het volgende. [naam huurder]betwist de huurachterstand niet. Wel is namens hem het volgende verweer gevoerd: [naam huurder]kampt met psychische problematiek welke hebben geleid tot zijn huidige detentie. In detentie ondergaat hij behandelingen en ontvangt hij medicatie. Een uithuiszetting zet ambulante behandeling en begeleiding op losse schroeven.
Daarnaast betwist [naam huurder]buitengerechtelijke incassokosten en rente verschuldigd te zijn nu hij niet herhaaldelijk is aangemaand en aangezegd, subsidiair dienen deze gematigd te worden nu [naam huurder]een aanvraag doorbetaling vaste lasten bij detentie heeft ingediend en hij na zijn detentie waarschijnlijk een beroep moet doen op de schuldsanering.
Vaststaat dat het bewind al vóór het uitbrengen van de onderhavige dagvaarding is ingesteld. Als gevolg van het bewind is [naam huurder]processueel onbekwaam geworden. Uit de prejudiciële beslissing van de Hoge Raad (ECLI:NL:HR:2014:525) volgt dat Woonbron Obin (in hoedanigheid van bewindvoerder) in rechte dient te betrekken in een geding met betrekking tot een onder bewind gesteld goed en niét -zoals door Obin wel is betoogd- dat [naam huurder](mede) dient te worden opgeroepen. Voorts volgt uit deze beslissing dat een vordering tot ontbinding en ontruiming dient te worden ingesteld tegen de bewindvoerder als formele procespartij, indien de uit de huurovereenkomst voortvloeiende rechten in het onder bewind gestelde vermogen vallen. Nu niet is betwist dat de uit de huurovereenkomst voortvloeiende rechten in het onder bewind gestelde vermogen vallen, is Woonbron ontvankelijk in haar vordering.
De gevorderde huurachterstand zal worden toegewezen nu deze op de wet gegrond is en niet wordt betwist door [naam huurder]. [naam huurder]is de huurovereenkomst met Woonbron aangegaan en hij is verantwoordelijk voor een tijdige voldoening van de huurtermijnen. Dat hij hieraan niet kan voldoen door, zoals bij verweer is aangevoerd, detentie danwel dwangopname en een conflict met de gemeente over het al dan niet toekennen van een uitkering is schrijnend, maar maakt niet dat hij niet meer aan zijn verplichtingen hoeft te voldoen.
Op grond van de huurovereenkomst tussen partijen dient de huur voor de eerste van de nieuwe maand voldaan te zijn. De wet bepaalt dat als de huurder niet voor dit overeengekomen tijdstip betaald heeft, hij direct in verzuim is, dus ook zonder voorafgaande ingebrekestelling. Het maakt daarbij dus niet uit of [naam huurder]een aanmaning of herinnering ontvangen heeft. De wet bepaalt ook dat een huurder die in verzuim is met zijn huurbetaling hierover de wettelijke rente verschuldigd is. De wettelijke rente zal op de hierna vermelde wijze worden toegewezen.
De hoogte van de betalingsachterstand rechtvaardigt ontbinding van de huurover-eenkomst en veroordeling tot ontruiming van het gehuurde. De ontruimingstermijn wordt gesteld op 14 dagen.
Voldoende is gebleken dat door en/of namens Woonbron buitengerechtelijke werkzaamheden zijn verricht anders dan werkzaamheden ter instructie en ter voorbereiding van de zaak. Gelet op de verrichte werkzaamheden en het aan kosten gevorderde bedrag moet worden geoordeeld dat sprake is van redelijke kosten die in redelijkheid zijn gemaakt. Het gevorderde bedrag aan buitengerechtelijke kosten wordt dan ook toegewezen.
Door Obin is nog het verweer gevoerd dat de gevorderde rente en buitengerechtelijke incassokosten dienen te worden gematigd gelet op de slechte financiële situatie van [naam huurder]. Echter het aanvoeren van een financieel slechte situatie ontslaat een schuldenaar niet van zijn financiële verplichtingen zodat de kantonrechter geen aanleiding ziet tot matiging.
Als de in het ongelijk gestelde partij zal Obin, in haar hoedanigheid van bewindvoerder over de goederen van [naam huurder], worden veroordeeld in de kosten van de procedure.
De kantonrechter:
ontbindt de huurovereenkomst en veroordeelt Obin in de hoedanigheid van beschermingsbewindvoerder ex artikel 1:431 BW van [naam huurder] om binnen 14 dagen na de uitspraak van dit vonnis het gehuurde te ontruimen met alle personen en zaken die zich vanwege [naam huurder]daar bevinden en het gehuurde onder overgave van de sleutels ter beschikking van Woonbron te stellen;
veroordeelt Obin in de hoedanigheid van beschermingsbewindvoerder ex artikel 1:431 BW van [naam huurder] om aan Woonbron te betalen € 3.815,66 aan huurachterstand tot en met januari 2015 en eindafrekening service- en stookkosten 2013, vermeerderd met de wettelijke rente in de zin van artikel 6:119 BW over het saldo vanaf
1 juni 2014 dat aan hoofdsom, exclusief kosten, telkens, na elke credit- en debetmutatie, heeft uitgestaan, tot de dag der algehele voldoening;
veroordeelt Obin in de hoedanigheid van beschermingsbewindvoerder ex artikel 1:431 BW van [naam huurder] om aan Woonbron met ingang van de maand februari 2015 tot en met de maand waarin de ontruiming plaatsvindt een bedrag van € 479,89 -of zoveel hoger als bij wettelijke huurverhoging is toegestaan- per maand te betalen;
veroordeelt Obin in de hoedanigheid van beschermingsbewindvoerder ex artikel 1:431 BW van [naam huurder]om aan Woonbron te betalen € 257,04 aan buitengerechtelijke kosten;
veroordeelt Obin in de hoedanigheid van beschermingsbewindvoerder ex artikel 1:431 BW van [naam huurder]in de proceskosten, tot aan deze uitspraak aan de zijde van Woonbron vastgesteld op € 557,77 aan verschotten en € 400,00 aan salaris voor haar gemachtigde;
verklaart dit vonnis voor zover het de veroordelingen betreft uitvoerbaar bij voorraad;
wijst af het anders of meer gevorderde.
Dit vonnis is gewezen door mr. K.L. van Zetten en uitgesproken ter openbare terechtzitting.
745
"
ECLI_NL_RBAMS_2017_612.xml|True|"Kort geding, ontruiming afgewezen: vondst illegaal vuurwerk in kelder en slaapkamer sociale huurwoning, huurster had toezicht moeten houden op achttienjarige zoon, omvang van het gevaar echter onduidelijk nu aantal kilo’s en zwaarte vuurwerk niet inzichtelijk is gemaakt en onduidelijk is ook of huurders van het gewijzigde beleid van verhuurder op de hoogte waren of hadden moeten zijn; vraagt een nader onderzoek naar de feiten. Huurster heeft direct maatregelen genomen en zoon is vertrokken. Zij heeft geen andere verplichtingen geschonden en heeft nog een tweede, minderjarige, inwonende zoon. Gelet op al deze omstandigheden bestaat er geen grond om de ontruiming in kort geding toe te wijzen.

Afdeling privaatrecht, voorzieningenrechter civiel
zaaknummer / rolnummer: C/13/620712 / KG ZA 16-1509 PS/EK

in de zaak van
de stichting

gevestigd te Amsterdam,
eiseres bij dagvaarding van 23 december 2016,
advocaat mr. M.G. Blokziel te Almere,
tegen

wonende te [woonplaats] ,
gedaagde,
advocaat mr. D.A. IJpelaar te Wassenaar.
Partijen zullen hierna Eigen Haard en [gedaagde] worden genoemd.
Ter terechtzitting van 19 januari 2017 heeft Eigen Haard gesteld en gevorderd overeenkomstig de in kopie aan dit vonnis gehechte dagvaarding. [gedaagde] heeft verweer gevoerd met conclusie tot weigering van de gevraagde voorzieningen. Eigen Haard heeft producties in het geding gebracht. [gedaagde] heeft één productie en een pleitnota in het geding gebracht. Na verder debat hebben partijen verzocht vonnis te wijzen.
Ter zitting waren aanwezig:
aan de zijde van Eigen Haard: [naam 1] , [naam 2] en mr. Blokziel
aan de zijde van [gedaagde] : [gedaagde] , [naam 3] (zoon van [gedaagde] ), [naam 4] (gezinsmanager) en mr. IJpelaar.
[gedaagde] huurt van Eigen Haard – op grond van een op 12 augustus 2005 met de rechtsvoorganger van Eigen Haard gesloten huurovereenkomst – de sociale huurwoning (met berging en zolder) aan de [adres] (hierna de woning). De woning is gelegen op de zesde verdieping van een flat en heeft vier kamers. De berging bevindt zich in de kelder van de flat. De huidige huurprijs bedraagt € 621,74 per maand. [gedaagde] heeft geen huurachterstand.
In de Algemene huurvoorwaarden Woongroep Holland, die onderdeel uitmaken van de huurovereenkomst, is onder meer opgenomen dat de huurder het gehuurde zal gebruiken en onderhouden zoals het een goed huurder betaamt (artikel 6.9) en dat de huurder verplicht is de nodige maatregelen te nemen ter voorkoming van schade aan het gehuurde in het bijzonder in geval van brand, storm, water en vorst (artikel 6.14).
Op 4 november 2016 ontving Eigen Haard van de politie een zogeheten Doorzonproces-verbaal met betrekking tot de woning van [gedaagde] . In het proces-verbaal is het volgende opgenomen:
“(…)
Op vrijdag 27 oktober 2016 (…) constateerde collega’s in de woning en de box (…) aanwezigheid van een hoeveelheid (deels voor handel) illegaal vuurwerk.
(…)
Overige van belang zijnde informatie:
Zowel in woning als box van de flat is illegaal vuurwerk aangetroffen. In de slaapkamer van de betrokken werden 10 (illegale) lawinepijlen met opdruk “Thunderking” aangetroffen.
In de box van de flat werden 6 dozen met in iedere doos 10 (illegale) vlinderbommen aangetroffen. 4 dozen met in iedere doos 20 (illegale Poolse) nitraatbommen. 1 doos van 10 (illegale) lawinepijlen.
Verder stonden er in de box 2 bromfietsen, een motorblok van een bromfiets, en een fles benzine. In de box hing een sterke benzinelucht. Dit gaf in combinatie met het aanwezige zware illegale vuurwerk een zeer gevaarlijke situatie. Een aparte gespecialiseerde afdeling heeft de afvoer verzorgd van het illegale vuurwerk.
(…)”
Na de vondst is de achttienjarige zoon van [gedaagde] , [naam 3] , door de politie aangehouden.
Op 7 november 2016 heeft een medewerker van Eigen Haard een huisbezoek in de woning afgelegd nadat in het trappenhuis benzinegeur was waargenomen. In het leefbaarheidsdossier dat Eigen Haard in het geding heeft gebracht staat hierover het volgende vermeld:
“(…)
HH (hoofdhuurder [gedaagde] , vzr) erkende de benzinelucht al op de 6e verdieping te kunnen ruiken. Op de vraag van [medewerker Eigen Haard] of HH mee wilde gaan naar de box antwoordde HH dat ze mee ging. Ze moest echter eerst een boxsleutel vragen aan haar zoon die binnen in de woning zat. De box stond vol met scooters/motoren, jerrycan, doeken. Vanuit de box kwam een enorme benzinelucht. HH verklaarde dat de spullen in de box van haar 18 jarige zoon en zijn vrienden waren. [medewerker Eigen Haard] heeft HH erop gewezen dat de box om 20.00 uur die dag vrij van brandgevaarlijke stoffen moest zijn. Die avond is door de huismeester de box gecontroleerd. Toen stonden er nog 2 scooters en hing er een scooter aan de verwarmingsleiding van de flat. HH is er op gewezen dat dit niet mag en dat 10-11-16 alles uit de box moest zijn verwijderd. Op dat moment waren er geen brandgevaarlijke spullen meer in de box aanwezig.”
Tijdens een gesprek op 30 november 2016 op het kantoor van Eigen Haard heeft een medewerker van Eigen Haard [gedaagde] geconfronteerd met de vondst van het vuurwerk en de benzine. In het leefbaarheidsdossier van Eigen Haard staat hierover het volgende vermeld:
“(…) Ik geef aan dat eea gevaar voor het pand, huurder zelf, alle andere bewoners van de flat en de omgeving heeft opgeleverd. (…) Mevr erkent dit allemaal. Ze zegt de benzinelucht ook geroken te hebben. Ze zegt niet te weten wat haar zoon [naam 3] in de box deed. Ik vraag of ze geen controle uitoefent op wat haar zoon in de box doet. Ze zegt dit niet te doen omdat ze geen sleutel van de box had. Haar zoon wel. Ik geef aan ook in de woning illegaal vuurwerk is aangetroffen. Dat dit alles is afgevoerd in een speciaal voertuig met passende veiligheidsmaatregelen door een speciale afdeling. Mevr zegt dit te weten, ze zegt gezien te hebben hoe eea werd afgevoerd. (…) Ik geef aan (…) dat zij verantwoordelijk is voor wat haar 18 jarige zoon in het gehuurde doet. Mevr geeft aan dit te begrijpen. Ze geeft aan dat zoon 3 maanden in een kliniek heeft verbleven omdat hij continue met verkeerde dingen bezig was. Ik vraag nogmaals of mevr geen toezicht hield. Ze zegt nogmaals niet veel toezicht te hebben gehad. Ze zegt ook niet altijd thuis te zijn. Als haar zoons bij hun vader zijn in het weekend merkt ze ook dat [naam 3] in haar woning is geweest. Toen de extreme benzinelucht er hing zou ze [naam 3] wel gewaarschuwd hebben over gevaarzetting. (…)”
Bij brief van 1 december 2016 heeft de Burgemeester van de gemeente Uithoorn naar aanleiding van de vondst op 27 oktober 2016 aan [naam 3] geschreven, voor zover thans van belang:
“(…)
Het hebben en verhandelen van illegaal vuurwerk kan ik niet accepteren. Ik betreur het dat u uw omgeving in gevaar heeft gebracht. Het feit dat u in 2015 ook verdachte bent geweest in de handel in illegaal vuurwerk versterkt dit.
Ik benadruk dat ik het hebben en verhandelen van illegaal vuurwerk niet tolereer. Wanneer er opnieuw wordt geconstateerd dat u zich bezig houdt met illegaal vuurwerk, overweeg ik serieus om over te gaan tot sluiting van de woning (…)
Ik ga er vanuit dat u met deze brief voldoende bent gewaarschuwd.”
Op 7 december 2016 zijn [gedaagde] en [naam 3] samen op kantoor van Eigen Haard geweest. In het leefbaarheidsdossier van Eigen Haard is over dit gesprek het volgende vermeld:
“(…) [naam 3] geeft aan heel dom geweest te zijn, hij heeft iedereen in gevaar gebracht. Hij is daar pas over na gaan denken nadat alles was gebeurd en mensen hem er op hebben aangesproken. (…) Ik geef aan dat illegaal vuurwerk niet voor niets illegaal is, dat de situatie zoals die was extreem brand- en explosiegevaarlijk was. Dat er heel veel mensen dakloos hadden kunnen worden. Hij zegt dit nu te weten. Hij zegt het zielig te vinden voor zijn moeder dat die nu misschien haar woning kwijt raakt door wat hij heeft gedaan. HH zegt dat jeugdzorg er nu bij betrokken is en dat [naam 3] mogelijk niet meer thuis kan wonen. HH raakt hier erg door geëmotioneerd. HH geeft aan dat [naam 3] de hele box heeft leeggehaald, alle scooters zijn er ook uit, hij zou ook de muren geschilderd hebben omdat die beschadigd waren en de vloer zou gedweild zijn. Ze hebben sinds kort weer een nieuwe gezinsmanager die kijkt ook wat ze kunnen doen voor het gezin. (…)”
Eigen Haard vordert – samengevat – ontruiming van de woning door [gedaagde] binnen zeven dagen na betekening van dit vonnis, met machtiging van Eigen Haard om de ontruiming zo nodig op kosten van [gedaagde] zelf te doen bewerkstelligen met behulp van de sterke arm van politie en justitie, met veroordeling van [gedaagde] in de kosten van deze procedure.
Eigen Haard heeft aan de vordering tot ontruiming ten grondslag gelegd dat [gedaagde] ernstig tekort is geschoten in de nakoming van de huurovereenkomst. Met de aanwezigheid van de gevonden hoeveelheid vuurwerk heeft [gedaagde] een hoog explosie- en brandgevaar voor haarzelf en buurtbewoners gecreëerd. Dit wordt door Eigen Haard niet geaccepteerd. Eigen Haard heeft een inspanningsverplichting om maatregelen te treffen teneinde het rustige woongenot en de veiligheid van haar huurders te waarborgen en zo nodig te herstellen. De geconstateerde situatie maakt dat er sprake is van ernstig toerekenbare tekortkomingen aan de zijde van [gedaagde] op grond waarvan een bodemrechter de huurovereenkomst zal ontbinden. Het hebben van grote hoeveelheid illegaal vuurwerk in een woning is een zodanig ernstige tekortkoming dat een ontruiming, vooruitlopend op een bodemprocedure, moet worden toegewezen, aldus Eigen Haard. Dat [gedaagde] en [naam 3] inmiddels inzien dat het vuurwerk een groot gevaar heeft opgeleverd, doet er niet aan af dat omwonenden aan de grove gevaarzetting zijn blootgesteld. Er zijn geen bijzondere omstandigheden bij [gedaagde] die maken dat de vordering tot ontruiming moet worden afgewezen, aldus Eigen Haard.
[gedaagde] voert, samengevat, het volgende verweer. Zij realiseert zich dat de aanwezigheid van vuurwerk in beginsel gevaar opleverde voor haar omgeving, maar zij meent dat zij niet verantwoordelijk kan worden gehouden voor de aanwezigheid van het vuurwerk in de woning en de box, omdat [naam 3] het vuurwerk buiten haar medeweten in de woning en de box heeft gebracht. Het vuurwerk was niet open en bloot in haar woning aanwezig; [naam 3] had het onder zijn bed verstopt en in de (in de kelder gelegen) box opgeslagen. [gedaagde] kwam nauwelijks in de box. Verder heeft [gedaagde] aangevoerd dat het gevaar thans geweken is, dat [naam 3] ook niet meer bij haar woont en dat een ontruiming, mede gelet op haar belangen en die van haar minderjarige zoon [naam 5] , niet gerechtvaardigd is. Er zal geen vervangende woonruimte op korte termijn kunnen worden gevonden en [naam 5] zit nog op school, aldus – steeds – [gedaagde] .
Op de stellingen van partijen wordt hierna, voor zover van belang, ingegaan.
In een kort geding is een vordering tot ontruiming slechts toewijsbaar indien voldoende aannemelijk is dat de bodemrechter de vordering eveneens toewijst en indien van de eisende partij, Eigen Haard in dit geval, niet kan worden gevergd dat zij de uitkomst van een bodemprocedure afwacht.
Voor de beantwoording van de vraag of de bodemrechter de vordering tot ontruiming zal toewijzen, moet worden nagegaan of [gedaagde] zich als goed huurder heeft gedragen. Het kan zijn dat zij in die verplichting tekort is geschoten als zij wist van de aanwezigheid van vuurwerk in het gehuurde, maar ook als zij daarvan niet wist. Op grond van artikel 7:219 van het Burgerlijk Wetboek is [gedaagde] als huurder immers verantwoordelijk voor de gedragingen van personen die met haar goedvinden het gehuurde – waaronder de box – (mede) gebruiken. Het lag dan ook op haar weg om toezicht uit te oefenen op de gedragingen van haar inwonende zoon [naam 3] . Dat [gedaagde] geen sleutel had van de box, valt onder haar eigen verantwoordelijkheid en is dus geen geldig excuus voor een eventueel gebrek aan toezicht op wat zich in die box afspeelde.
Ten aanzien van de vragen of [gedaagde] zich niet als goed huurder heeft gedragen en of de bodemrechter op grond daarvan tot ontbinding van de huurovereenkomst zal overgaan, is het volgende van belang.
Als niet betwist dient ervan te worden uitgegaan dat in oktober 2016 in een slaapkamer van de woning tien illegale lawinepijlen voorhanden zijn geweest en in de box van de woning een grotere hoeveelheid illegaal vuurwerk. Aannemelijk is ook dat dit in de box, zeker in combinatie met de door de politie aldaar geconstateerde benzinedampen, een gevaarlijke situatie heeft opgeleverd. Omtrent de hoeveelheid en de zwaarte van het aangetroffen vuurwerk heeft Eigen Haard echter geen andere informatie kunnen verstrekken dan de hierboven weergegeven informatie uit het proces-verbaal (zie 2.3). [gedaagde] heeft aangevoerd dat het aantal kilo’s aangetroffen vuurwerk beperkt was. Volgens haar ging het om ongeveer vijf en maximaal tien kilo. Eigen Haard heeft dit niet betwist. Eigen Haard heeft verder toegegeven dat er verschil in zwaarte bestaat bij de soorten vuurwerk als aangetroffen, zoals nitraatbommen en lawinepijlen. Over de zwaarte van het aangetroffen vuurwerk kon Eigen Haard echter ook geen informatie geven.
Eigen Haard heeft betoogd dat de ernst van de gevaarzetting volgt uit het feit dat de politie met speciaal vervoer en verpakkingsmateriaal het vuurwerk heeft moeten verwijderen, maar dat betoog wordt niet overtuigend geacht. Geenszins ondenkbaar is dat de politie altijd met speciaal vervoer of verpakkingsmateriaal aangetroffen vuurwerk zal verwijderen, omdat waarschijnlijk niet altijd op het eerste gezicht duidelijk is welk vuurwerk met welke zwaarte is aangetroffen. Omtrent de mate van gevaarzetting die uit de aanwezigheid van het vuurwerk voortvloeide, bestaat dus op dit moment onzekerheid.
Voorts is goed mogelijk dat [gedaagde] – zoals zij stelt – niet op de hoogte was van de aanwezigheid van het vuurwerk in de woning en de box, omdat haar zoon het vuurwerk in de woning onder zijn bed had verstopt en zij zelden in de box kwam. Weliswaar disculpeert dit haar nog niet, omdat zij ook gehouden is toezicht op haar inwonende zoon te houden; maar voor de vraag of zij in die toezichthoudende taak dermate ernstig tekort is geschoten, dat zulks de ontbinding van de huurovereenkomst rechtvaardigt, zijn alle omstandigheden van het geval van belang, zoals de hoeveelheid (in gewicht) van het aangetroffen vuurwerk en de vraag of [gedaagde] had moeten begrijpen dat daarvan een ernstig gevaar voor de omgeving uitging. Ook de vraag in hoeverre [gedaagde] had moeten begrijpen dat Eigen Haard de aanwezigheid van dit vuurwerk niet zou tolereren, speelt daarbij een rol. Ter zitting is gebleken dat Eigen Haard in het verleden bij grotere hoeveelheden vuurwerk dan thans aangetroffen niet (altijd) handhavend is opgetreden. Eigen Haard heeft weliswaar toegelicht dat en waarom dat thans anders is, maar dat roept de vraag op in hoeverre haar huurders van dat gewijzigde beleid op de hoogte waren of hadden moeten zijn. Daarover heeft Eigen Haard echter niets gesteld. Eigen Haard heeft voorts aangevoerd dat dient mee te wegen dat [naam 3] vermoedelijk – blijkens de in 2.6 vermelde brief – ook in 2015 een grote hoeveelheid illegaal vuurwerk in of rondom de woning heeft gehad. Omtrent de aard en toedracht van hetgeen zich in 2015 heeft afgespeeld, ontbreken echter gegevens, terwijl niet is gebleken dat [gedaagde] of [naam 3] eerder een waarschuwing heeft ontvangen (van Eigen Haard of de burgemeester) dat het hebben van illegaal vuurwerk niet wordt getolereerd. De genoemde onzekerheden vragen om een nader onderzoek naar de feiten, waarvoor in kort geding geen plaats is. Geenszins ondenkbaar is dat de bodemrechter zal oordelen dat [gedaagde] tekort is geschoten in haar toezichthoudende taak, maar dat is onvoldoende om de ontruiming reeds nu, vooruitlopend op een bodemprocedure te gelasten, zeker wanneer de over en weer betrokken belangen tegen elkaar worden afgewogen.
Over die belangenafweging het volgende. Op dit moment is geen gevaarlijke situatie meer aanwezig, omdat het vuurwerk is verwijderd. Daarnaast is aannemelijk geworden dat [naam 3] ook niet meer woonachtig is op het adres: [gedaagde] en de gezinsmanager hebben ter zitting verklaard dat [naam 3] sinds het incident niet meer thuis woonachtig is en dat de 50%-zorgregeling die [gedaagde] met de vader van [naam 3] had, niet langer geldend is. [naam 3] woont nu de hele week bij zijn vader. Er wordt verder voorshands van uitgegaan dat [naam 3] niet in het bezit is van de sleutels. [gedaagde] heeft gesteld dat zij de sloten heeft vervangen en heeft ter zitting toegelicht dat [naam 3] niet meer zonder haar toezicht in de woning verblijft. Met deze maatregelen is het gevaar voor herhaling geweken. Aannemelijk is verder dat [gedaagde] inmiddels doordrongen is van de ernst van de situatie.
Van belang is verder dat [gedaagde] – afgezien van het vuurwerkincident – geen andere op haar rustende verplichtingen heeft geschonden. Er zijn geen klachten over overlast en zij heeft altijd tijdig de huur betaald. Tot slot hebben zij en haar andere zoon – die nog minderjarig is en thans in de vierde klas van het vwo zit – een zwaarwegend belang bij behoud van de woning. Vervangende woonruimte hebben zij niet.
Dat Eigen Haard – naar zij heeft gesteld – met deze zaak een sterk signaal wil afgeven opdat het eenieder duidelijk is dat een gevaarzettende situatie als deze niet wordt getolereerd en bovendien wordt gesanctioneerd, leidt niet tot een ander oordeel. Hierbij speelt een rol dat niet is gesteld of gebleken dat Eigen Haard haar huidige (strenge) beleid ten aanzien van het voorhanden hebben van illegaal vuurwerk aan haar huurders heeft gecommuniceerd. Evenmin kan tot een ander oordeel leiden de stelling van Eigen Haard dat zij snel dient te handelen om zo een sluiting van de woning door de gemeente te voorkomen. Deze stelling is door [gedaagde] betwist en door Eigen Haard niet aannemelijk gemaakt. Integendeel, uit de brief van de Burgemeester van de Gemeente Uithoorn van 1 december 2016 blijkt dat pas bij een volgende overtreding de sluiting van de woning serieus in overweging wordt genomen.
Gelet op het voorgaande zullen de gevraagde voorzieningen worden geweigerd. Eigen Haard zal als de in het ongelijk gestelde partij in de proceskosten worden veroordeeld.
De voorzieningenrechter
weigert de gevraagde voorzieningen;
veroordeelt Eigen Haard in de kosten van dit geding, tot heden aan de zijde van [gedaagde] begroot op:
– € 79,-  aan griffierecht en
–  € 816,- aan salaris advocaat;
verklaart dit vonnis wat betreft de kostenveroordeling uitvoerbaar bij voorraad.
Dit vonnis is gewezen door mr. A.P. Schoonbrood - Wessels, voorzieningenrechter, bijgestaan door mr. E.M. Kolkman, griffier, en in het openbaar uitgesproken op 2 februari 2017.
type: EK
coll: MB
"
ECLI_NL_RBZWB_2014_6008.xml|True|"Woningbouwvereniging vordert in kort geding ontruiming van een door haar verhuurde woning. Huurder maakt zich schuldig aan herhaalde en ernstige, soms ook gewelddadige, overlast. Ondanks dat  toewijzing van een dergelijke vordering een diep ingrijpende maatregel is in het woonrecht van een huurder en in de praktijk vaak een definitief karakter heeft, acht de kantonrechter de vordering op zich toewijsbaar. Gebleken van is zodanige ernstige en structurele overlast en/of ernstige gevaarzetting dat van verhuurder niet gevergd kan worden dat zij de uitkomst van een bodemprocedure afwacht. Nu de huurder inmiddels krachtens de BOPZ is ogenomen in een psychiatrische behandeling, moet het effect van de behandeling worden afgewacht. Ontruiming van de woning gaat daarom op dit moment te ver. Wel verbod aan huurder de woning gedurende drie maanden na betekening van het vonnis te betreden.
Sector kanton
Locatie Middelburg
zaak/rolnr.: 3001962/ VV 14-42
inzake
de stichting

gevestigd te Middelburg,

verder te noemen: Woongoed,
gemachtigde: mr. L.C. de Hoog,
t e g e n :
wonende te [woonplaats],
thans verblijvende in de instelling [X],

verder te noemen: [gedaagde],
verschenen bij mr. E.S. van Aken.
De procedure is als volgt verlopen:
- dagvaarding d.d. 18 april 2014,
- mondelinge behandeling d.d. 6 mei 2014.
Woongoed verhuurt sinds 10 mei 2005 voor onbepaalde tijd aan [gedaagde] de woning aan het adres [adres] te [woonplaats] (hierna: de woning). Het is een flatwoning. De omwonenden van [gedaagde] huren ook van Woongoed.
In artikel 6.6. van de op de huurovereenkomst van toepassing zijnde algemene voorwaarden staat – voor zover thans relevant – dat de huurder er zorg voor zal dragen dat aan omwonenden geen overlast of hinder wordt veroorzaakt.
Bij brief van 16 maart 2011 schrijft Woongoed aan [gedaagde] dat er ernstige lekkage in zijn woning is geweest, doordat het binnenwerk van een radiatorkraan kapot is gegaan. De radiatorkraan is kapot gegaan door toedoen van [gedaagde] en Woongoed stelt hem
daarvoor aansprakelijk.
In september 2012 ontvangt Woongoed van een omwonende van [gedaagde] een klacht over geluidsoverlast door [gedaagde]. Woongoed nodigt [gedaagde] bij brief van 27 september 2012 uit voor een gesprek op 3 oktober 2012 over de geluidsoverlast, maar [gedaagde] geeft aan die uitnodiging geen gehoor. Woongoed wijst [gedaagde] bij brief van 3 oktober 2012 op artikel 6.6. van de algemene voorwaarden.
Op 10 oktober 2012 ontvangt Woongoed een mail van een omwonende van [gedaagde], die gewag doet van (geluids)overlast door [gedaagde] vanaf augustus 2012. Naar aanleiding van ontvangen klachten over geluidsoverlast is de politie op 2 november 2012 ter plaatse geweest en deze heeft geluidsoverlast vanuit de woning van [gedaagde] geconstateerd. Een en ander is weergegeven in een als productie 6 bij de dagvaarding in het geding gebracht mutatierapport. Woongoed deelt [gedaagde] bij brief van 5 november 2012 mede dat zij opnieuw klachten over overlast, veroorzaakt door [gedaagde]. heeft ontvangen en [gedaagde] wordt uitgenodigd voor een gesprek bij Woongoed op 14 november 2012. Ook aan die uitnodiging heeft [gedaagde] geen gehoor gegeven. Inmiddels had een omwonende bij brief van 12 november 2012 geklaagd over buurman [gedaagde]. Er is door toedoen [gedaagde] wederom een lekkage ontstaan en bovendien is regelmatig sprake van lawaai op tijden waarop dat niet is toegestaan. Woongoed spreekt [gedaagde] bij brief van 15 november 2012 op zijn gedrag aan, stelt hem in gebreke vanwege ontoelaatbare overlast en kondig een procedure bij de rechter tot ontbinding van de arbeidsovereenkomst aan.
Op 3 juli 2013 heeft een begeleider van [gedaagde] van de stichting Mee contact opgenomen met Woongoed. Deze begeleider heeft geconstateerd dat er iets mis was met de hoofdkraan van het gas in de woning van [gedaagde]. Deze had twee uitgangen waardoor er gas vrijkwam als het gas werd aangezet. De begeleider had het vermoeden dat [gedaagde] dit zelf zo had aangelegd. Woongoed heeft naar aanleiding van de melding de gaskraan direct laten herstellen.
Op 14 januari 2014 heeft Woongoed weer een klacht ontvangen ter zake van overlast. De klager, een omwonende, meldt ook dat het niet goed gaat met [gedaagde].
Op 1 april 2014 heeft er een incident plaatsgevonden in en rond de woning van [gedaagde] waarbij de politie is betrokken. [gedaagde] is vanwege zijn gedrag door een speciaal politieteam overmeesterd en overgebracht naar PI Torentijd.  De gang van zaken op 1 april 2014 is weergegeven in het als productie 13 bij dagvaarding overgelegde politierapport, waarnaar de kantonrechter verwijst.
De burgemeester van de gemeente [woonplaats] heeft [gedaagde] bij beschikking van 2 april 2014 in bewaring gesteld krachtens de Wet BOPZ. Bij beschikking van 7 april 2014 van team civiel recht van deze rechtbank is machtiging verleend tot voortzetting van de inbewaringstelling van [gedaagde] tot en met 28 april 2014. Op 28 april 2014, zo is de kantonrechter ambtshalve bekend, is bij de rechtbank ingekomen een verzoek voorlopige machtiging in aansluiting op voortzetting inbewaringstelling. Dit verzoek wordt, zo is bij de mondelinge behandeling gebleken, behandeld op 15 mei 2014.
Woongoed vordert nu in kort geding [gedaagde] te verbieden om het gehuurde te betreden en zulks op verbeurte van een dwangsom. Tevens vordert Woongoed [gedaagde] te veroordelen de woning te verlaten en door derden te laten ontruimen met nevenvorderingen. Woongoed wijst er op er sprake is van ernstige gevaarzetting, welk gevaar zich inmiddels ook heeft verwezenlijkt. De omwonenden zijn bang van [gedaagde] en eisen van Woongoed er voor te zorgen dat [gedaagde] niet meer terugkeert naar de woning. [gedaagde] zorgt al geruime tijd voor overlast en gedraagt zich niet als goed huurder en handelt daarmee in strijd met de wet en algemene voorwaarden. [gedaagde] schiet ernstig te kort in het nakomen van de verplichtingen die voortvloeien uit de huurovereenkomst en Woongoed verwacht dan ook dat de bodemrechter de huurovereenkomst tussen partijen zal ontbinden.
[gedaagde] voert verweer tegen de vorderingen. Volgens hem heeft Woongoed geen (spoedeisend) belang bij haar vorderingen, gelet op het huidige verblijf van [gedaagde] in [X] en de te verwachten medische behandeling van [gedaagde].
De kantonrechter overweegt als volgt. Anders dan [gedaagde] heeft betoogd, is de spoedeisendheid van de zaak voldoende aannemelijk geworden, vanwege het gestelde – in het bijzonder dat volgens Woongoed sprake is van een onhoudbare situatie voor de omwonenden – en het gevorderde. De omstandigheid dat [gedaagde] inmiddels vanaf 2 april 2014 in [X] verblijft, doet hier niet aan af. Bij het uitspreken van dit vonnis is het onzeker of de het hiervoor genoemde verzoek van de officier van justitie wordt toegewezen en, indien het wel wordt toegewezen, hoe het dan zit met verlof, etc. Bij de mondelinge behandeling op 6 mei 2014 is van een behandelplan niet gebleken.
In kort geding is een vordering die er op neerkomt dat een huurder zijn woning niet meer mag betreden in beginsel slechts toewijsbaar is indien zich aan de zijde van een verhuurder bijzondere omstandigheden voordoen die zodanig zijn dat in redelijkheid niet van haar gevergd kan worden dat hij de uitkomst van een bodemprocedure afwacht. De toewijzing van een dergelijke vordering is immers een diep ingrijpende maatregel in het woonrecht van een huurder en zal in de praktijk vaak een definitief karakter hebben. Voormelde bijzondere omstandigheden kunnen onder meer aanwezig zijn indien sprake is van ernstige en structurele overlast en/of ernstige gevaarzetting.
Daarvan is in deze zaak sprake. De overlast, die heeft geleid tot de brieven van 3 oktober en 15 november 2012 zijn op zich niet door [gedaagde] bestreden. Ook is niet bestreden dat [gedaagde] op een gevaarlijke manier bezig is geweest met de gaskraan in de door hem gehuurde woning. De gemachtigde van [gedaagde] heeft bij de mondelinge behandeling nog verklaard dat de door Woongoed geconstateerde gedragingen van [gedaagde] geen aanleiding hebben gegeven aan Woongoed om “door te pakken”. Deze zienswijze is onjuist, gelet op de brief van Woongoed van 15 november 2012 waarbij een vordering tot ontbinding van de huurovereenkomst in het vooruitzicht wordt gesteld.
Op 1 april 2014 heeft zich vervolgens een ernstig incident voorgedaan in en rond de woning van [gedaagde]. De ernstige en gevaarlijke situatie heeft geleid tot een fors optreden van de politie. Het is duidelijk dat dit incident grote onrust heeft veroorzaakt bij de omwonenden van [gedaagde] en dat zij de terugkeer van [gedaagde] vrezen, gelet op diens gevaarlijk en onvoorspelbaar gedrag. De kantonrechter is in dit kort geding van oordeel dat [gedaagde] met het incident op 1 april 2014 en de daarmee gepaard zijnde gevaarzetting, de overige incidenten en de waarschuwingen die [gedaagde] al heeft gekregen, ernstig te kort is geschoten al huurder.
Er is echter meer aan de hand. Duidelijk is dat het gedrag van [gedaagde] mede wordt veroorzaakt door psychische problemen waarmee [gedaagde] kampt. Het verzoek tot verlenging van de inbewaringstelling is toegewezen, zodat de behandeld rechter in die zaak tot de conclusie is gekomen dat [gedaagde] lijdt aan een stoornis van de geestvermogens en een gevaar veroorzaakt dat niet door tussenkomst van personen of instellingen buiten een psychiatrisch ziekenhuis kan worden afgewend. [gedaagde] verblijft inmiddels vanaf 2 april 2014 in [X]. Onduidelijk is thans of het verzoek tot een voorlopige machtiging tot verblijft van [gedaagde] in een psychiatrisch ziekenhuis wordt toegewezen en zo ja, voor welke duur. Ook is thans niet duidelijk wat de gevolgen zijn van de medische behandeling die [gedaagde] thans krijgt en nog zal ontvangen. Bij die behandeling kan ook aan de orde komen welke woonvorm het meest geschikt is voor [gedaagde]. Niet uitgesloten kan worden dat daarbij gekeken zal worden naar een vorm van beschermd wonen. Daarbij komt dat [gedaagde] de woning vanaf 2005 huurt en de eerste klachten over hem dateren uit begin 2011. Kennelijk heeft [gedaagde] zich als huurder jarenlang behoorlijk gedragen.
Onder deze omstandigheden acht de kantonrechter de onverkorte toewijzing van de vorderingen van Woongoed op dit moment te ver gaan. Wel zal de kantonrechter de vordering [gedaagde] te verbieden de woning te betreden toewijzen voor de duur van drie maanden. Er ontstaat dan een rustperiode en  na afloop van die periode zal meer duidelijkheid zijn over welke richting het met de behandeling van [gedaagde] opgaat en wat de situatie van [gedaagde] dan is. De overige vorderingen van Woongoed worden afgewezen.
Nu partijen over en weer op enige punten in het ongelijk worden gesteld, zullen tussen hen de proceskosten worden verdeeld, in die zin dat iedere partij de eigen kosten draagt.
De kantonrechter:

verbiedt [gedaagde] het gehuurde vanaf heden en voor de duur van drie maanden te betreden;
bepaalt dat [gedaagde] een dwangsom van € 500,00 per dag verbeurt voor iedere dag, waarbij een gedeelte van een dag wordt gezien als een dag, dat [gedaagde] dit verbod overtreedt;
verklaart het vonnis tot zover uitvoerbaar bij voorraad;
compenseert de proceskosten in die zin dat iedere partij de eigen kosten draagt;
wijst af hetgeen meer of anders is gevorderd.
Dit vonnis is gewezen door mr. C. Kool, kantonrechter, en uitgesproken ter openbare terechtzitting van 14 mei 2014 in tegenwoordigheid van de griffier.
jdk
"
ECLI_NL_RBLIM_2013_8826.xml|True|"Op het oog eenvoudige huurbetalingskwestie vindt haar oorsprong in dubbele lasten van huurster als alleenstaande moeder, nu zij een vooralsnog onverkoopbare woning van haar moeder geërfd heeft met de daaraan verbonden verplichtingen uit hypothecaire geldlening. Woningstichting is daarmee bekend en heeft bovendien op basis van een op 4 september 2013 voor een eerdere huurtermijn verkregen toewijzend vonnis al loonbeslag gelegd. Voor resterende huurbedragen wordt op 8 oktober 2013 opnieuw gedagvaard en daarbij is tevens ontruiming gevorderd. Huurster vraagt ten aanzien van die ontruiming enig respijt en krijgt dat. Bovendien is kantonrechter van oordeel dat verhuurster onder de geschetste omstandigheden geen recht heeft op vergoeding van buitengewoon magere inspanningen om buiten rechte een tweede procedure te voorkomen.
Zittingsplaats Maastricht
Burgerlijk recht / Kantonrechter
Zaaknummer 2434324 CV EXPL 13-4175
Vonnis van 13 november 2013
in de zaak
gevestigd en kantoorhoudend te Vaals,
verder ook te noemen: “Ws Vaals”,

gemachtigden: M.M.J. Haenen en J.M.H.C. Haenen, deurwaarders te Maastricht
tegen
wonend te [adres],
verder ook te noemen: “[gedaagde]” ,

in persoon procederend
Ws Vaals heeft [gedaagde] bij dagvaarding van 8 oktober 2013 in rechte betrokken voor een vordering als uiteengezet in het exploot van dagvaarding, tegelijk waarmee aan [gedaagde] (niet in persoon) drie producties betekend zijn.
[gedaagde] heeft ter eerst dienende datum schriftelijk geantwoord.
Hierna is in verband met aard en inhoud van eis en verweer aanstonds vonnis bepaald, waarvan de uitspraak op vandaag gesteld is.
a.
Ws Vaals vordert naast ontbinding van de huurovereenkomst de veroordeling van [gedaagde] - bij vonnis uitvoerbaar bij voorraad - tot ontruiming van de door haar van Ws Vaals gehuurde woning op een termijn van veertien dagen na betekening van een door de kantonrechter bij vonnis af te geven bevel, alsmede tot betaling van € 1 932,18 aan actuele betalingsverplichtingen met de op en na 1 november 2013 nog te vervallen huur- en/of gebruikstermijnen naar € 574,54 per maand, alles onder verwijzing van [gedaagde] in de proceskosten. Subsidiair beperkt Ws Vaals haar vorderingen tot een veroordeling van gedaagde partij tot betaling van € 1 932,18 aan achterstallige huur en incassokosten alsmede van de te liquideren proceskosten.
Zij baseert haar vorderingen kort en goed op de (herhaalde) tekortkoming van [gedaagde] in de nakoming van de op haar rustende betalingsverplichtingen uit de overeenkomst waarbij haar de thans bewoonde woning door Ws Vaals in huur verstrekt is. Waar in het verleden al ‘bij herhaling’ een huurachterstand geconstateerd was (die ook al op 4 september 2013 geleid heeft tot een toewijzend vonnis van de kantonrechter Maastricht ter zake van een gevorderd en toegewezen bedrag van € 778,64), ziet Ws Vaals thans geen andere weg dan het instellen van de aldus luidende vorderingen.
Het verweer van [gedaagde] strekt er toe te betogen dat zij primair meent dat Ws Vaals in haar vorderingen niet-ontvankelijk verklaard zou moeten worden in verband met reeds op 20 september 2013 gelegd loonbeslag en de (langs die weg?) tot stand gekomen betaling van de huur over oktober 2013 in de week na dagvaarding. Subsidiair benadrukt [gedaagde] haar precaire persoonlijke situatie als alleenstaande moeder. Door verplichtingen die samenhangen met de hoge kosten van de tot dusver onverkoopbare woning in Meerssen die [gedaagde] als erfgename van haar in 2010 overleden moeder beheert, is zij niet in staat gebleken de dubbele woonkosten (huur woning in Vijlen naast hypotheeklasten van de te verkopen woning in Meerssen) op te brengen via haar inkomen uit arbeid. Haar hoop is gevestigd op een nieuwe makelaar die zich met de verkoop van het huis in Meerssen belast en op de dertiende maand die zij in december van haar werkgever tegemoet kan zien om (naast de aflossingen via het loonbeslag) haar verplichtingen aan Ws Vaals na te komen. Hoewel zij erkent ‘ernstig in gebreke te zijn gebleven’ jegens haar verhuurster, dringt zij daarom subsidiair aan op een later tijdstip voor de gevorderde ‘ontbinding’ (vermoedelijk bedoeld: voor het tijdstip van gedwongen ontruiming) en wel een verschuiving naar 1 januari 2014. Zij meent te kunnen garanderen dat Ws Vaals in de (verdere) loop van 2013 100% van de openstaande en nog te vervallen huurbedragen zal ontvangen, ongeacht of zij erin slaagt de woning in Meerssen te verkopen. Zij gaat dan intussen op zoek naar andere woonruimte tegen een lagere maandhuur.

Uit de door Ws Vaals zelf verschafte informatie kan afgeleid worden dat zij ten volle weet had en heeft van de problematische betalingssituatie waarin [gedaagde] geraakt was toen zij op 8 oktober 2013 ten tweeden male kort achtereen gedagvaard werd voor een vanaf 1 juli 2013 ontstane huurschuld. Anders dan Ws Vaals doet voorkomen, valt niet vol te houden dat [gedaagde] ‘in het verleden bij herhaling een huurachterstand heeft doen ontstaan’, want het als eerste productie bij dagvaardingsexploot gevoegde overzicht vanaf einde 2011 wijst hoogstens op een enkele vertraging in de voldoening van een maandbedrag in de periode die aan 1 juli 2013 voorafgaat. Pas de vier maanden na 30 juni 2013 leverden de achterstand op die onderwerp vormde / vormt van zowel deze procedure als de bij dagvaarding van 26 juli 2013 ingeleide procedure van Ws Vaals tegen [gedaagde].
Dan is het toch op zijn minst frappant dat Ws Vaals zich in die eerste zaak, uitmondend in een vonnis ‘op erkenning’ van 4 september 2013, beperkt heeft tot het claimen van de enige maand huur die vanaf 1 juli 2013 openstond  (een huurbedrag over juli 2013 van € 574,54) en daarenboven van de (voor haar) mild oordelende kantonrechter - mede beïnvloed door het uitblijven van een daarop gericht verweer van [gedaagde] - ook nog eens een vergoeding van buitengerechtelijke kosten en een Europese waarmerking van de executoriale titel verkregen heeft. Uit het antwoord van [gedaagde] blijkt nu, een relevant gegeven waaromtrent Ws Vaals het volledige stilzwijgen bewaarde in het exploot van dagvaarding d.d. 8 oktober 2013, dat ter zake reeds op 20 september 2013 loonbeslag gelegd is en dat krachtens dat beslag in ieder geval in oktober 2013 reeds een betaling plaatsgevonden heeft. Weliswaar heeft Ws Vaals dat bedrag van € 574,54 waaromtrent op 4 september 2013 al een rechterlijk oordeel verkregen is, buiten de berekening van de thans aan de orde zijnde huurschuld gehouden (nu gaat het om driemaal € 574,54 over de maanden augustus tot en met oktober), maar de twee zaken liggen duidelijk in elkaars verlengde en hebben van doen met hetzelfde door [gedaagde] geschetste ernstige financiële probleem. Uit de op dat punt niet in het exploot toegelichte  ‘veertiendagenbrief’ van Ws Vaals (prod.2) van 4 september 2013 blijkt nota bene dat in augustus 2013 om die reden een betalingsafspraak gemaakt was (voldoening van reguliere huur naast maandelijkse aflossing van € 200,00) en dat [gedaagde] zich daar al vrij snel niet aan bleek te kunnen houden, zodat haar nieuwe rechtsmaatregelen - gericht op een rechterlijk  ontruimingsvonnis - in het vooruitzicht gesteld werden.
Uiteraard kan Ws Vaals zich op het standpunt stellen dat financieel onvermogen van de huurster, ongeacht oorzaak, ernst en duur, geheel in de risicosfeer van [gedaagde] ligt, maar juist in de onderhavige situatie mag van een woningcorporatie met een sociale functie een iets mildere opstelling verwacht worden dan in casu gepraktiseerd wordt. [gedaagde] erkent immers dat zij ten opzichte van Ws Vaals ‘ernstig in gebreke gebleven’ is en dat daar op zo kort mogelijke termijn iets aan moet gebeuren. Verkoop van de woning in Meerssen zou ruimte kunnen scheppen, maar ook het vinden van een goedkopere (huur)woning dan de huidige woning in Vijlen. [gedaagde] berust in haar verweer in een einde van de huurrelatie met Ws Vaals, maar niet op stel en sprong. Zij vraagt Ws Vaals (en de kantonrechter) slechts om enig respijt. Daarbij ziet zij er kennelijk van af om Ws Vaals medewerking te vragen bij het zoeken van die goedkopere woning. Wel vraagt zij om genoegen te nemen met een korte uitlooptijd tot 1 januari 2014 om zelf orde op zaken te stellen. In de gegeven omstandigheden acht de kantonrechter dat zonder meer aanvaardbaar, zodat hij weliswaar met directe ingang wegens de ernst van de tekortkoming (drie maanden huurachterstand immers ten tijde van dagvaarding, nadat eerder al een achterstand van een maand in een vonnis geculmineerd was) de huurovereenkomst ontbindt, maar de ontruiming eerst tegen 1 januari 2014 beveelt.
Wat de financiële kant van de vorderingen betreft, overschat Ws Vaals haar positie enigszins. Daargelaten of er wellicht al een deel van de drie maanden huurschuld voldaan is ([gedaagde] heeft het over de maand oktober) en of de inmiddels voor november 2013 verschuldigde huur door Ws Vaals wel werd ontvangen, kan de ten tijde van dagvaarding openstaande hoofdsom van € 1 723,62 toegewezen worden. Ws Vaals dient bij tenuitvoerlegging van het vonnis op die som natuurlijk wel gewoon in mindering te brengen wat [gedaagde] eventueel via inhouding op haar loon of anderszins tussen 8 oktober 2013 en de dag van vandaag betaald heeft (voor zover zulke eventuele betalingen niet de voldoening aan het vonnis van 4 september 2013 betreffen). Toewijsbaar is echter niet het gevorderde bedrag van € 208,56 dat Ws Vaals als vergoeding van buiten rechte gemaakte kosten claimt. Er is immers tussen de werkzaamheden waarvoor reeds in de andere zaak aan Ws Vaals kosten vergoed zijn, en het aanhangig maken van deze zaak in de stukken slechts sprake van de verzending van welgeteld één brief door verhuurster zelf aan de huurster op 4 september 2013. In die brief werd, voortbouwend op een niet ingeloste betalingstoezegging, een ontruimingsvordering in rechte aangekondigd als de opgelopen achterstand niet uiterlijk 17 september 2013 ingelopen zou zijn. Mede gelet op de kennis die Ws Vaals toegedicht kan worden van de onmogelijke betalingspositie van [gedaagde], moet een dergelijke brief (die ook buiten rechte geen aanwijsbaar vervolg gekregen heeft, maar wel in dagvaarding resulteerde) aangemerkt worden als voorbereidende handeling van de thans aanhangige procedure of als instructie van die zaak. Wel heeft dit tot gevolg, ook al omdat de rest van de vorderingen (deels in aangepaste vorm) toegewezen wordt, dat [gedaagde] in de proceskosten verwezen zal worden omdat zij in voldoende mate gewaarschuwd was voor de gevolgen van een verder nalaten.
De huurovereenkomst van Ws Vaals en [gedaagde] met betrekking tot de woonruimte aan de [adres] wordt ontbonden.
[gedaagde] wordt bevolen om de genoemde woning met alle personen en zaken die zich harentwege daarin en daaromheen bevinden, uiterlijk 31 december 2013 te ontruimen en te verlaten en in geheel ontruimde staat onder afgifte van alle sleutels ter vrije en algehele beschikking van Ws Vaals te stellen.
[gedaagde] wordt veroordeeld tot betaling van € 1 723,62 aan tot 1 november 2013 vervallen huurbedragen en van € 574,54 aan inmiddels voor de maand november 2013 opeisbaar geworden huur en/of gebruiksvergoeding alsmede, voor zover het gebruik van de woning ook per 1 december 2013 vooralsnog gecontinueerd wordt, van het per die datum eveneens opeisbare bedrag van € 574,54 aan gebruiksvergoeding.
Tot slot wordt [gedaagde] ook veroordeeld tot betaling van de proceskosten, aan de zijde van Ws Vaals tot de datum van dit vonnis begroot op een totaalbedrag van € 642,45, waarin  begrepen een gematigd bedrag van € 100,00 aan salaris gemachtigde.
Het vonnis wordt uitvoerbaar verklaard bij voorraad.
Het meer of anders gevorderde wordt afgewezen.
Dit vonnis is gewezen door mr. H.W.M.A. Staal, kantonrechter te Maastricht,
en is in aanwezigheid van de griffier in het openbaar uitgesproken.
"
ECLI_NL_RBALM_2011_BV0287.xml|True|"Ontruiming woning wegens overlast.
RECHTBANK ALMELO
Sector civiel recht
zaaknummer: 125076 / KG ZA 11-253
datum vonnis: 19 december 2011
Vonnis van de voorzieningenrechter in de rechtbank Almelo, rechtdoende in kort geding, in de zaak van:
de stichting Woningstichting De Woonplaats,
gevestigd te Enschede,
eiseres,
verder ook te noemen: De Woonplaats,
advocaat: mr. R.J. Leijssen te Enschede,
tegen
1. [gedaagde sub1],
2. [gedaagde sub 2],
beiden wonende te Enschede,
gedaagden,
verder ook te noemen: [gedaagde sub 1] en [gedaagde sub 2].
Het procesverloop
De Woonplaats heeft gevorderd als vermeld in de dagvaarding.
De zaak is behandeld ter terechtzitting van 12 december 2011. Van hetgeen besproken is, zijn aantekeningen gemaakt.
Ter zitting zijn verschenen: de heer [X] en mevrouw [Y], namens De Woonplaats, vergezeld door mr. Leijssen, en [gedaagde sub 1].
[Gedaagde sub 2] is niet ter zitting verschenen, waarna tegen haar verstek is verleend.
De standpunten zijn toegelicht.
Het vonnis is bepaald op vandaag.
De beoordeling van het geschil en de motivering van de beslissing
1.	Bij de dagvaarding zijn de wettelijke formaliteiten in acht genomen.
2.	In deze zaak staat het volgende vast.
De Woonplaats verhuurt sedert 16 juli 1998 de woning aan de [adres] te Enschede  aan [gedaagde sub 1] en [gedaagde sub 2]. De Woonplaats is tevens verhuurster van nabij en naastgelegen woningen in de straat. Op de huurovereenkomst zijn van toepassing de door De Woonplaats gehanteerde algemene huurvoorwaarden.
3.1	De Woonplaats heeft voorts het volgende gesteld. [Gedaagde sub 1] veroorzaakt ernstige geluids- en drugsoverlast jegens de omwonenden, die ook huurders zijn van De Woonplaats. Vanaf april 2011 ontvangt De Woonplaats doorlopend klachten van omwonenden over de door [gedaagde sub 1] en zijn bezoekers veroorzaakte overlast. De overlast wordt volgens De Woonplaats veroorzaakt door herhaaldelijk geschreeuw, luidruchtig praten, dierengeluiden, lawaai van bezoekers, auto’s en brommers. De omwonenden hebben geconstateerd dat in de huurwoning van [gedaagde sub 1] drugs worden gebruikt, en dat vanuit de woning drugs worden verhandeld. In 2009 heeft de politie geconstateerd dat zich in de huurwoning van [gedaagde sub 1] een hennepkwekerij bevond.
3.2	De wijkagent heeft in een rapport van 16 november 2011 geconstateerd dat [gedaagde sub 1] ernstige overlast veroorzaakt. Er heerst een onveilig gevoel in de straat en bewoners zijn bang om incidenten te melden. Het perceel [adres] staat, evenals het naastgelegen perceel [adres], bekend als overlast- en drugspand. Volgens de rapportage is er vanuit de huurwoning van [gedaagde sub 1] veel overlast door harde muziek, het verplaatsen van goederen, timmerwerkzaamheden, slachting van een groot aantal kippen en rotzooi in de tuin. Ook na de inval van de politie in juni 2001 is er nog veel geluidsoverlast. De rapportage van de wijkagent wordt ondersteund door diverse klachten die over [gedaagde sub 1] zijn geuit door omwonenden. Omwonenden hebben per e-mail (herhaaldelijk) bij zowel De Woonplaats als de politie geklaagd over de door [gedaagde sub 1] veroorzaakte geluids- en drugsoverlast. Uit angst voor represailles, zo blijkt uit diverse e-mails, wensen deze omwonenden anoniem te blijven en zijn hun verklaringen geanonimiseerd.
3.3	Op 27 april 2011 heeft een omwonende per e-mail bij De Woonplaats en de politie
klachten geuit over de geluidsoverlast die is veroorzaakt door [gedaagde sub 1] en zijn bezoekers. Volgens de verklaring van de omwonende rijdt een drugskoerier op een scooter af en aan.
Bij de politie is op 10 juni 2011 geklaagd over geluidsoverlast doordat [gedaagde sub 1] ’s nachts stond te schreeuwen. Op 20 juni 2011 is door een omwonende geklaagd over geluidsoverlast door [gedaagde sub 1]. Bij De Woonplaats en de politie is op 4 juli 2011 door verschillende omwonenden geklaagd over geluidsoverlast die werd veroorzaakt door bezoekers van [gedaagde sub 1]. Op 29 augustus 2011 is opnieuw door een omwonende geklaagd over geluidsoverlast. In september 2011 is gemeld dat de tuin van [gedaagde sub 1] ‘een grote vuilnisbelt’ is en dat sprake is van geluidsoverlast door schreeuwen en het blaffen van de hond van [gedaagde sub 1]. [Gedaagde sub 1] is door De Woonplaats herhaaldelijk gewaarschuwd en bij brieven van 15 en 19 september 2011 heeft De Woonplaats aan [gedaagde sub 1] laten weten dat de huurovereenkomst door De Woonplaats zal worden beëindigd indien de (geluids)overlast voortduurt.
3.4	Onder verwijzing naar de algemene voorwaarden stelt De Woonplaats dat het [gedaagde sub 1] en [gedaagde sub 2] niet is toegestaan om overlast te veroorzaken aan omwonenden. Daarnaast wordt ook het hebben van verdovende middelen in de woning en/of handelen daarin door de algemene voorwaarden verboden. De overlast is stelselmatig en ernstig, zodat de situatie niet langer kan voortduren en ontruiming van de woning spoedig is geboden. Het veroorzaken van overlast en het feit dat zich in de woning een hennepkwekerij heeft bevonden is een onherroepelijke wanprestatie, evenals het feit dat de tuin een vuilnisbelt is. Ook het hebben of handelen in verdovende middelen in de huurwoning is op grond van de algemene huurvoorwaarden een toerekenbare tekortkoming, die ontbinding rechtvaardigt. De Woonplaats heeft gesteld dat, gelet op de ernst van de overlast, een bodemprocedure niet kan worden afgewacht, zodat ontruiming in kort geding geboden is.
4.	Op grond van het voorgaande vordert De Woonplaats:
-	[gedaagde sub 1] en [gedaagde sub 2] te veroordelen om met al het hunne en de hunnen binnen zeven dagen na betekening van het in deze te wijzen vonnis de woning aan de [adres] te verlaten en te ontruimen;
-	De Woonplaats te vergunnen de ontruiming te bewerkstelligen met de sterke arm;
-	[gedaagde sub 1] en [gedaagde sub 2] te veroordelen in de kosten van dit geding.
5.	[Gedaagde sub 1] heeft de vordering betwist. Hij heeft ontkend dat hij overlast heeft
veroorzaakt en een hennepkwekerij heeft gehad. [Gedaagde sub 1] heeft ter zitting verklaard dat [gedaagde sub 2] al ongeveer sinds het jaar 2000 niet meer woonachtig is in de huurwoning aan de [adres].
6.	De voorzieningenrechter acht de gestelde overlast voldoende aangetoond op grond van de hiervoor sub 3.2 weergegeven rapportage van de wijkagent en op grond van de volgende overgelegde schriftelijke klachten, die de politie en De Woonplaats hebben ontvangen:
- 	op 27 april 2011: ‘
‘Sinds enige weken is er weer veel overlast door personen die op bezoek komen bij [gedaagde sub 1] aan de [adres]. Vaak staat de muziek erg hard, maar ook overlast door een jongeman op een scooter. Deze jongeman fungeert als drugskoerier. Hij rijdt met zijn scooter zeker 10 tot 15 keer door het gangetje tussen de woningen [huisnummer] en [huisnummer]. Dit met name ’s avonds laat.’
‘De hele avond was het onrustig, veel jongelui daar over de vloer en extreem taalgebruik. Wij ervaren dit als erg bedreigend, omdat al deze jongeren drugs gebruiken en niet aanspreekbaar zijn op hun gedrag.’
- 	op 10 juni 2011:
‘Vannacht had ook [gedaagde sub 1] ([huisnummer]) weer een boze bui. Volgens ons was hij alleen en schreeuwde zowel binnens- als buitenshuis de meest vreselijke dingen. Meerdere mensen hebben overwogen de politie te bellen, maar zoals gezegd: niemand durft. Hij schreeuwt in iedere zin kankerlijer, kankerhoer, kanker dit kanker dat. Dan gaat hij weer verder met: ik maak ze kapot, ik maak ze dood enz. enz.’
‘Waarom ondernemen jullie geen actie?’
- 	op  20 juni 2011:
‘Afgelopen zaterdag was er weer veel overlast door lawaai, ruzies en dealen vanuit de
woning nummer [huisnummer]. Ook de bewoner van nummer [huisnummer] was daarbij aanwezig. Er wordt gescholden, gedreigd, bedreigd, met deuren en de poort gegooid.’
‘Zaterdagnacht is het tot kwart over twee ’s nachts onrustig geweest. Het komt allemaal heel dreigend over. De angst wordt o.a. veroorzaakt door nummer [huisnummer]. Hij schreeuwt regelmatig de boel bij elkaar en daar worden mensen bang van.’
-	op 4 juli 2011:
‘Men komt nu via de [straatnaam], klimt over de schutting, vervolgens gaan er fietsen over de schutting en gaat men naar binnen op [huisnummer] of huisnummer].’
‘Van vrijdag op zaterdag en van zaterdag op zondag is het wederom onrustig geweest tot half 3 ’s nachts.’
‘Overdag moet ik superalert zijn, omdat ik ook twee kinderen heb die buiten lopen.’
‘Ik zie totaal geen verandering, sterker nog, het wordt alleen maar erger.’
‘Van het weekend is het weer onrustig geweest, er was veel bezoek op [huisnummer] en [huisnummer]. We hoorden muziek en veel hardop gepraat, ik heb ook gehoord dat er nog steeds coke in het pand is van [huisnummer].’
‘Ook de buurman van [huisnummer] is vannacht druk geweest op zolder.’
-	september 2011:
‘De tuin van onze buurman is een grote vuilnisbelt.’
‘Het valt ons ook op dat buurman weer bezig is met de fietsenhandel vanuit zijn huis.’
‘Er is bijzonder veel aanloop op zowel [huisnummer] als [huisnummer]. Waar wij last van hebben is het gerace met auto’s door de straat, …’
‘Nummer [huisnummer] en [huisnummer] zitten dagelijks bij elkaar en produceren veel lawaai. Vooral bij [gedaagde sub 1] staan hele enge figuren aan de deur.’
Tegenover deze concrete en specifieke klachten heeft [gedaagde sub 1] slechts in algemene termen geformuleerde ontkenningen gesteld. Deze zijn onvoldoende concreet en daarom ongeloofwaardig, zodat deze moeten worden verworpen.
7.	De overlast is van dien aard dat deze de ontruiming van de woning rechtvaardigt. Van de verhuurder valt niet te vergen dat zij de huur door gedaagden laat voortbestaan. Gelet op de ernst, omvang en de duur van de overlast is de voorzieningenrechter ook van oordeel dat van De Woonplaats niet verwacht mag worden dat zij de huur door [gedaagde sub 1] en [gedaagde sub 2] laat voortduren en een uitspraak in een bodemprocedure moet afwachten. Hoewel [gedaagde sub 2] volgens de verklaring van [gedaagde sub 1] al omstreeks het jaar 2000 uit de woning is vertrokken, is zij nog steeds partij bij de huurovereenkomst, zodat de voorzieningenrechter zowel [gedaagde sub 1] als [gedaagde sub 2] zal veroordelen om de woning aan de [adres] te verlaten en ontruimen.
8.	De voorzieningenrechter ziet aanleiding de ontruimingstermijn te verruimen. De termijn
wordt gesteld op drie weken.
9.	De gevorderde machtiging om de ontruiming zo nodig zelf te doen uitvoeren met behulp
van de sterke arm van justitie zal worden afgewezen, omdat zij ingevolge artikel 556 lid 1 en artikel 557 Rv overbodig is.
10.	[Gedaagde sub 1] en [gedaagde sub 2] zullen als de in het ongelijk gestelde partij in de proceskosten worden veroordeeld.
De beslissing
De voorzieningenrechter:
I.	veroordeelt [gedaagde sub 1] en [gedaagde sub 2] om binnen drie weken na de rechtsgeldige betekening van dit vonnis de woning aan de [adres] te Enschede te verlaten en te ontruimen, met al het hunne en de hunnen;
II.	veroordeelt [gedaagde sub 1] en [gedaagde sub 2] in de kosten van deze procedure, tot op heden aan de zijde van eiseres begroot op € 659,14 aan verschotten en € 527,00 aan salaris van de advocaat;
III.	verklaart dit vonnis tot zover uitvoerbaar bij voorraad;
IV.	wijst af het meer of anders gevorderde.
Dit vonnis is gewezen te Almelo door mr. W.K.F. Hangelbroek, voorzieningenrechter, en uitgesproken ter openbare terechtzitting van 19 december 2011 in tegenwoordigheid van de griffier.
"
ECLI_NL_RBLIM_2017_3212.xml|True|"Huurder heeft overlast veroorzaakt aan omwonenden en vernielingen aangericht in de huurwoning. Vordering in kort geding tot ontruiming van de woning wordt afgewezen. Geen spoedeisend belang nu een en ander in 2013 en 2014 heeft plaatsgevonden. Onvoldoende zekerheid dat ook daarna nog overlast is veroorzaakt en vernielingen zijn aangericht.
Burgerlijk recht
Zittingsplaats Maastricht
Zaaknummer: 5819981 CV EXPL 17-2531

in de zaak van:

wonend te [woonplaats 1] ,
eisende partij,
gemachtigde mr. R. Jacobs
tegen:

wonend te [woonplaats 2] ,
gedaagde partij,
gemachtigde mr. R. Odink.
Partijen zullen hierna [eiser] en [gedaagde] genoemd worden.
Het verloop van de procedure blijkt uit:
de dagvaarding
de drie door [gedaagde] ingediende producties
de mondelinge behandeling waarbij van de zijde van [gedaagde] een pleitnota is overgelegd.
Ten slotte is vonnis bepaald.
Partijen hebben op 15 juli 2011 een schriftelijke huurovereenkomst gesloten op grond waarvan [gedaagde] van [eiser] de woning (een appartement) aan de [adres 1] te [woonplaats 2] huurt.
[eiser] is bevriend, althans een kennis van, de moeder van [gedaagde] . Op voorspraak van de moeder van [gedaagde] heeft hij de woning aan [gedaagde] verhuurd.
De door [gedaagde] gehuurde woning maakt onderdeel uit van een pand met een op de benedenverdieping door [eiser] geëxploiteerde horeca-onderneming. Voorts verhuurt [eiser] in het pand een tweede appartement ( [adres 2] ), eerst aan [naam huurder 1] en vanaf enig moment aan [naam huurder 2] .
Bij brief van 31 oktober 2013 heeft [naam huurder 1] bij [eiser] melding gemaakt van door [gedaagde] veroorzaakte overlast (harde muziek en kabaal alsof iemand met spullen tegen muren en deuren gooit).
Bij brief van 5 februari 2014, heeft [eiser] aan [gedaagde] medegedeeld dat hij tekortschiet in de nakoming van de huurovereenkomst. [gedaagde] wordt in de brief verweten dat hij en regelmatig in de woning logerende bezoekers  veel kabaal in de woning maken, er vanuit zijn woning wietlucht naar buiten komt en dagelijks “de wiettaxi” voorrijdt. Ook wordt [gedaagde] verweten dat hij de huur nooit op tijd betaald heeft en dat hij vernielingen in de woning aangericht heeft. [eiser] heeft in de brief voorgesteld dat [gedaagde] de woning ontruimt op uiterlijk 28 februari 2014 en alle vernielingen herstelt.
Bij brief van 7 oktober 2014 heeft [eiser] aan [gedaagde] medegedeeld dat naar aanleiding van een bezoek aan het appartement van [gedaagde] is gebleken dat er zaken in het appartement vernield zijn en dat het in een abominabele toestand verkeert. Voorts wordt [gedaagde] opnieuw verweten geluidsoverlast te veroorzaken.
Bij brief van 20 september 2014 heeft [naam huurder 1] nogmaals bij [eiser] geklaagd over harde muziek vanuit het appartement van [gedaagde] en geluiden van “gewichten die s ‘avonds en s’nachts op de houten vloer vallen”.
Bij brief van 30 oktober 2014 heeft [eiser] [gedaagde] gesommeerd de gebreken te herstellen en de woning goed te onderhouden.
Op 19 februari 2017 heeft [eiser] , nadat [gedaagde] melding had gemaakt van een lekkende wastafel, het appartement bezocht.
Op 22 februari 2017 heeft [eiser] bij de politie eenheid Limburg, district Parkstad-Limburg aangifte gedaan van vernielingen in het appartement van [gedaagde] .
Bij brief van 2 maart 2017 heeft [naam huurder 2] geklaagd over door [gedaagde] veroorzaakte geluidsoverlast, stank van wiet en van de vuilcontainer van [gedaagde] .
Bij brief van 8 maart 2017 heeft [eiser] [gedaagde] in de gelegenheid gesteld het gehuurde vrijwillig te ontruimen en te verlaten. [gedaagde] heeft dat niet gedaan.
[eiser] vordert [gedaagde] te veroordelen om het gehuurde binnen vijf dagen na betekening van het vonnis te ontruimen met veroordeling van [gedaagde] in de kosten van dit geding.
Ter onderbouwing van zijn vordering voert [eiser] (samengevat) aan dat er sprake is van een onhoudbare situatie omdat de overige huurders in het pand in hun huurgenot worden beknot als gevolg van de overlast die [gedaagde] veroorzaakt. De door [eiser] in de woning geconstateerde vernielingen waren voor hem de spreekwoordelijke druppel die hem heeft doen besluiten de ontruiming van de woning te vorderen.
Opvallend is dat de klachten over door [gedaagde] veroorzaakte overlast die [eiser] aanvoert ter onderbouwing van zijn vordering hoofdzakelijk dateren uit de jaren 2013/2014. Dat er in die periode door [gedaagde] overlast is veroorzaakt, acht de kantonrechter aannemelijk. [gedaagde] heeft immers ter zitting erkend dat hij in de woning vernielingen heeft aangericht (gaten in de muren en in de deuren). Die vernielingen zijn ongetwijfeld gepaard  gegaan met geluidsoverlast voor de huurder(s) van het appartement [adres 2] .
Ter zitting is door [eiser] verklaard dat hij destijds niet is overgegaan tot het aanspannen van een kortgedingprocedure jegens [gedaagde] omdat hij diens moeder goed kent en hij medelijden met [gedaagde] had die hij zag als zijn zoon. Voorts had de moeder van [gedaagde] destijds beloofd dat haar broer de vernielingen zou herstellen. Dit herstel heeft evenwel nooit plaatsgevonden. Tegen dit relaas is door [gedaagde] niets ingebracht, zodat de kantonrechter uitgaat van de juistheid daarvan.
[eiser] stelt dat de overlast ook na 2013 en 2014 is blijven aanhouden, maar enige onderbouwing van die door [gedaagde] betwiste stelling ontbreekt. Schriftelijke verklaringen van omwonenden, van huurders binnen het betreffende pand en/of mutatierapporten van politie zijn door [eiser] niet overgelegd. [eiser] stelt dat wel degelijk bij hem geklaagd is over de overlast van [gedaagde] , maar dit is volgens hem mondeling gebeurd. Dit kan hem niet baten omdat in deze kortgedingprocedure geen getuigen gehoord worden.
Door [eiser] is enkel de verklaring van [naam huurder 2] van 2 maart 2017 overgelegd. Dit is in het licht van de betwisting van [gedaagde] onvoldoende om tot het oordeel te komen dat de in die verklaring gestelde overlast (recent) door [gedaagde] is veroorzaakt.
Op grond van deze overwegingen is de kantonrechter van oordeel dat de vordering van [eiser] afgewezen dient te worden. Er bestaat onvoldoende zekerheid dat ook recent door [gedaagde] overlast veroorzaakt is en dat die overlast is blijven voortduren. Ten aanzien van de in 2013 en 2014 veroorzaakte overlast is de kantonrechter van oordeel dat die niet met succes aan de vordering ten grondslag gelegd kan worden, omdat die overlast geen spoedeisend belang meer oplevert bij de gevraagde ontruiming. Ook ten aanzien van de geconstateerde vernielingen in de woning ontbreekt het [eiser] aan spoedeisend belang. In de periode 2013/2014 zijn door [gedaagde] (onbetwist) vernielingen in de woning aangericht. Maar welk spoedeisend belang [eiser] thans op grond van die vernielingen heeft bij de gevorderde ontruiming is onduidelijk gebleven. [gedaagde] heeft bovendien toegezegd voor herstel van de vernielingen zorg te dragen, althans daarvoor te betalen. Dat er na 2014 ook nog vernielingen zijn aangericht door [gedaagde] is, nu dat door hem betwist is en door [eiser] niet verder onderbouwd, zodanig onzeker dat er geen grond is om de gevorderde ontruiming op die grond toe te wijzen.
Als de in het ongelijk gestelde partij zal [eiser] worden veroordeeld tot betaling van de kosten van dit geding, aan de zijde van [gedaagde] tot op heden begroot op € 600,00. salaris gemachtigde.
De kantonrechter
wijst de vordering af,
veroordeelt [eiser] tot betaling van de kosten van dit geding aan de zijde van [gedaagde] tot op heden begroot op € 600,00,
verklaart onderdeel 5.2. van dit vonnis uitvoerbaar bij voorraad.
Dit vonnis is gewezen door mr. R.H.J. Otto en is in het openbaar uitgesproken.
Type: RW
"
ECLI_NL_RBBRE_2012_BV8562.xml|True|"De enkele aanwezigheid van drugs (1 ons hasj en bijna 3 kilo amfetamine) in huurwoning rechtvaardigt geen ontbinding van de huurovereenkomst. Wel als sprake is van bijkomende omstandigheden, zoals handelsactiviteiten, gevaarzetting en/of overlast. De aanwezigheid van dergelijke omstandigheden is echter gesteld noch gebleken.
RECHTBANK BREDA
Team kanton Tilburg
zaak/rolnr.: 671865 CV EXPL 11-6155
vonnis van 29 februari 2012
inzake
de Stichting TIWOS, TILBURGSE WOONSTICHTING,
gevestigd te Tilburg,
eiseres,
gemachtigde: mr. J.M.G.A. Sengers, advocaat te Best,
tegen
[X],
wonende te [adres],
gedaagde,
gemachtigde: mr. G.J.P.M. Mooren, advocaat te Goirle.
1. Het verloop van de procedure
Het verloop van de procedure blijkt uit de volgende stukken:
a. de dagvaarding van 7 juli 2011 met producties;
b. de conclusie van antwoord;
c. de conclusie van repliek met producties;
d. de conclusie van dupliek.
2. Het geschil
2.1 Eiseres (verder te noemen Tiwos) vordert bij vonnis, uitvoerbaar bij voorraad, de tussen partijen bestaande huurovereenkomst (verder te noemen: de huurovereenkomst) te ontbinden en gedaagde (verder te noemen [X]) te veroordelen tot ontruiming van het gehuurde, alsmede om [X] te veroordelen tot betaling van € 461,69 als gebruiksvergoeding voor elke ingegane maand dat [X] na ontbinding van de huurovereenkomst in de woning aan de [adres] verblijft, te vermeerderen met de wettelijke rente vanaf de dag dat het bedrag opeisbaar is geworden tot aan de dag van de algehele voldoening, met veroordeling van [X] in de proceskosten.
2.2 [X] voert gemotiveerd verweer en concludeert tot afwijzing van de vordering, met veroordeling van Tiwos in de proceskosten.
3. De beoordeling
3.1 Op grond van de niet of onvoldoende weersproken stellingen van partijen en de overgelegde producties gaat de kantonrechter uit van de volgende feiten:
a. [X] heeft met ingang van 4 juli 2007 van Tiwos gehuurd de woning gelegen aan de [adres] te Tilburg (verder te noemen: de woning).
b. De door Tiwos overgelegde algemene voorwaarden luiden onder meer als volgt:
‘(…)
De algemene verplichtingen van huurder
(…)
5.3 Huurder zal het gehuurde gebruiken en onderhouden zoals het een goed huurder betaamt.
5.4 Huurder zal het gehuurde gedurende de huurtijd zelf als woonruimte voor hem en leden van zijn huishouden bewonen en er zijn hoofdverblijf hebben. Hij zal het gehuurde, waaronder begrepen alle aanhorigheden en de eventuele gemeenschappelijke ruimten, overeenkomstig de bestemming en met inachtneming van de door de verhuurder te geven aanwijzingen gebruiken en deze bestemming niet wijzigen (…)
5.7 Het is huurder niet toegestaan in het gehuurde hennep te kweken, dan wel andere activiteiten te verrichten die op grond van de Opiumwet strafbaar zijn gesteld.’
c. Op 22 december 2010 heeft de politie bij een onderzoek in de woning onder meer de volgende zaken aangetroffen: 2972 gram (netto) amfetamine (althans als zodanig omschreven in het politiedossier), 96 gram (netto) hasjiesj, sealzakken, een sealapparaat, een vacuümapparaat, een stofzuigerzak gevuld met hennepplantdelen, een boormachine met mengijzer besmeurd met amfetamine, een schaar besmeurd met amfetamine en een weegschaal met amfetamine.
d. [X] is vervolgens aangehouden voor onder meer het bezit van en het vervaardigen van harddrugs en het bezit van softdrugs.
e. Bij brief van 7 januari 2011 is [X] door Tiwos in de gelegenheid gesteld om de huurovereenkomst zelf te beëindigen. [X] heeft van die gelegenheid geen gebruik gemaakt.
3.2 De standpunten van partijen luiden – samengevat en voor zover relevant – als volgt.
3.2.1 Tiwos stelt dat:
a. [X] zich in strijd met artikel 7:213 Burgerlijk Wetboek (verder te noemen: BW) en de artikelen 5.3 en 5.7 van de toepasselijke algemene voorwaarden niet als goed huurder heeft gedragen door activiteiten te verrichten die bij de Opiumwet (artikelen 2 en 3) strafbaar zijn gesteld (het in de woning aanwezig hebben van aanzienlijke hoeveelheden hard- en softdrugs);
b. [X] door de aanwezigheid van de grote hoeveelheid hard- en softdrugs ook in strijd heeft gehandeld met de verplichting – gebaseerd op artikel 7:214 BW en op artikel 5.4 van de algemene voorwaarden van Tiwos – om de bestemming van de woning niet te wijzigen;
c. er sprake is van een ernstige wanprestatie die de gevorderde ontbinding en ontruiming rechtvaardigt, omdat er geen sprake is van een tekortkoming die, gezien haar bijzondere aard of geringe betekenis, de gevorderde ontbinding met haar gevolgen niet zou rechtvaardigen, waarbij Tiwos onder meer wijst op de ongewenste nevengevolgen die het aanwezig hebben van hard- en softdrugs (een strafrechtelijke activiteit) met zich mee kan brengen, zoals criminaliteit, waardevermindering van het gehuurde, verloedering van de buurt, overlast en handel vanuit de woning.
3.2.2 [X] stelt dat:
a. de algemene voorwaarden van Tiwos niet van toepassing zijn, omdat die bij ondertekening van de huurovereenkomst niet aan hem ter hand zijn gesteld;
b. (subsidiair) artikel 5.7 van de algemene voorwaarden onredelijk bezwarend en dus vernietigbaar is, omdat die bepaling te vaag is;
c. hij geen activiteiten heeft verricht, maar dat er enkel bepaalde stoffen in de woning zijn aangetroffen;
d. Tiwos daaromtrent geen beleid heeft;
e. de aangetroffen sofdrugs voor eigen gebruik waren;
f. de stoffen die op de zolder van de woning zijn aangetroffen (door Justitie omschreven als amfetamine) niet van hem waren en dat hij ook niet wist dat die stoffen in de woning aanwezig waren;
g. van de door Tiwos genoemde nevengevolgen geen sprake is;
h. er van wanprestatie geen sprake is, laat staan van wanprestatie die de gevorderde ontbinding en ontruiming zou rechtvaardigen;
i. hij gelet op het voorgaande evenmin de bestemming van de woning heeft gewijzigd;
j. hij al grote stappen in de goede richting heeft gezet, maar dat het voor zijn volledige resocialisatie van essentieel belang is dat hij over eigen woonruimte beschikt;
k. hij tot op heden strafrechtelijk niet verder vervolgd is;
l. hij bereid was en is om een minnelijke regeling te treffen in de vorm van een woningruil.
3.3 De kantonrechter oordeelt als volgt.
3.3.1 De kantonrechter stelt voorop dat uit artikel 6:265 BW voortvloeit dat iedere tekortkoming van een partij in de nakoming van een van haar verplichtingen kan leiden tot gehele of gedeeltelijke ontbinding van de overeenkomst, tenzij de tekortkoming, gezien haar bijzondere aard of geringe betekenis, deze ontbinding met haar gevolgen niet rechtvaardigt. Tiwos heeft gesteld (onder meer in de punten 10 en 22 van de dagvaarding) dat de enkele aanwezigheid van de (soft)drugs in de woning van [X] al een voldoende reden voor ontbinding is. Daarin volgt de kantonrechter Tiwos niet. Weliswaar gaat het hier om de aanwezigheid van een aanzienlijke hoeveelheid verdovende middelen in het gehuurde, maar dat enkele feit kan naar het oordeel van de kantonrechter niet leiden tot ontbinding van de huurovereenkomst (vergelijk de eerdere uitspraak van de kantonrechter, die gepubliceerd is in het tijdschrift De Praktijkgids 2010/13 en op www.rechtspraak.nl onder LJN-nummer BK4892). Het woonrecht van [X] is een vitaal recht en de kantonrechter vindt het woonbelang van [X] in deze situatie zwaarder wegen dan het belang van Tiwos bij ontbinding van de huurovereenkomst. Er zou pas sprake (kunnen) zijn van een ontbinding rechtvaardigende tekortkoming aan de zijde van [X] als er bijkomende omstandig-heden, zoals handelsactiviteiten, gevaarzetting en/of overlast aanwezig zouden zijn. De aanwezigheid van dergelijke omstandigheden is echter gesteld noch gebleken. Kortom, de kantonrechter is van oordeel dat er in dit geval geen grond is voor ontbinding van de huur-overeenkomst, zodat de vorderingen van Tiwos afgewezen dienen te worden.
3.3.2 Wat betreft de verwijzing van Tiwos naar een uitspraak van de kantonrechter te Roermond van 1 juli 2009 (gepubliceerd op www.rechtspraak.nl onder LJN-nummer BJ1209) merkt de kantonrechter het volgende op. Tiwos stelt dat de huurder in die zaak in strijd handelde met een gelijke contractuele verbodsbepaling als artikel 5.7 van haar algemene voorwaarden, hetgeen ontbinding van de huurovereenkomst rechtvaardigde. Echter, de contractuele verbodsbepaling in die zaak is juist niet gelijk aan artikel 5.7 van de algemene voorwaarden van Tiwos. Immers, in de contractuele verbodsbepaling in die zaak is expliciet opgenomen dat het aanwezig hebben van middelen als bedoeld in de artikelen 2 en 3 van de Opiumwet in het gehuurde ten strengste verboden is (‘Is het huurder ten strengste verboden om in het gehuurde, dan wel in de directe woonomgeving van het gehuurde, middelen als bedoeld in de artt. 2 en 3 der Opiumwet te bereiden, te bewerken, te verwerken, te verkopen, af te leveren, te verstrekken, te vervoeren, aanwezig te hebben dan wel te vervaardigen zulks op straffe van onmiddellijke ontbinding van de huurovereenkomst.’), terwijl dat in artikel 5.7 van de algemene voorwaarden van Tiwos (‘Het is huurder niet toegestaan in het gehuurde hennep te kweken, dan wel andere activiteiten te verrichten die op grond van de Opiumwet strafbaar zijn gesteld.’) niet expliciet is opgenomen. Overigens is het voor de kantonrechter nog maar de vraag of de beslissing in de onderhavige zaak anders was geweest als Tiwos een gelijke bepaling als in de Roermondse zaak in de algemene voorwaarden had opgenomen. De kantonrechter verwijst daarvoor onder meer naar het lezenswaardige artikel van mr. Z.H. Duijnstee-van Imhoff in het Tijdschrift voor Huurrecht 2010, nr. 15 “Strafbare feiten en huur”.
3.3.3 Gelet op het hiervoor overwogene kan de toepasselijkheid en geldigheid van de algemene voorwaarden van Tiwos in het midden blijven. Overigens acht de kantonrechter het ongeloofwaardig dat [X] de algemene voorwaarden van Tiwos niet heeft ontvangen. Zijn betwisting daaromtrent is – gelet op de ondertekening van de huurovereenkomst, waarin is opgenomen dat huurder verklaart een exemplaar van de algemene voorwaarden te hebben ontvangen – onvoldoende gemotiveerd.
3.3.4 Als de in het ongelijk gestelde partij zal Tiwos worden veroordeeld in de proceskosten van [X]. Deze kosten worden begroot op € 300,00 aan salaris gemachtigde.
4. De beslissing
De kantonrechter:
wijst de vorderingen af;
veroordeelt Tiwos in de proceskosten van [X], tot deze uitspraak begroot op € 300,00.
Dit vonnis is gewezen door mr. J.L. Sierkstra en is in het openbaar uitgesproken op 29 februari 2012.
"
ECLI_NL_RBAMS_2014_3094.xml|True|"Ontruiming containerwoning; gemengde overeenkomst woning/begeleiding; de overeenkomsten zijn opgezegd en bovendien bestaat een betalingsachterstand van meer dan zes maanden.

Afdeling privaatrecht, voorzieningenrechter civiel
zaaknummer / rolnummer: C/13/563825 / KG ZA 14-520 CB/EB

in de zaak van
de stichting

gevestigd te Amsterdam,
eiseres bij gelijkluidende dagvaardingen van 6 mei 2014,
advocaat mr. J. Groenewoud te Amsterdam,
tegen
wonende te [woonplaats],
gedaagde,
niet verschenen,
2.
wonende te [woonplaats],
gedaagde,
advocaat mr. R.F. de Jong te Amsterdam,
3.
wonende te [woonplaats],
gedaagde,
advocaat mr. T. de Heer te Amsterdam,
4.
wonende te [woonplaats],
gedaagde,
advocaat mr. T. de Heer te Amsterdam.
Ter terechtzitting van 16 mei 2014 heeft eiseres, verder te noemen Rochdale, gesteld en gevorderd overeenkomstig de in fotokopie aan dit vonnis gehechte dagvaarding. De verschenen gedaagden, hierna ook wel te noemen de vrouw en de zonen, hebben verweer gevoerd met conclusie tot weigering van de gevraagde voorzieningen. Beide partijen hebben producties en pleitnota’s in het geding gebracht. De behandeling is geschorst in verband met een wrakingsverzoek, dat nog dezelfde dag is behandeld en afgewezen. Direct daarna is de behandeling hervat. Na verder debat hebben partijen verzocht vonnis te wijzen.
Ter zitting waren aan de kant van Rochdale aanwezig [naam 1] (bestuurder), [naam 2] (jurist), [naam 3] (temleider sociaal beheer) en [naam 4], met mr. Groenewoud. Aan de kant van gedaagden was de moeder aanwezig met mr. de Jong. Namens de zonen was mr. de Heer aanwezig.
Rochdale heeft voorheen een woning aan de [adres] te Amsterdam verhuurd aan de niet verschenen gedaagde sub 1 (hierna ook wel: de man) en de vrouw (hierna samen ook wel te noemen: de ouders). Bij vonnis in voorlopige voorzieningen van 8 augustus 2013 heeft de kantonrechter te Amsterdam de ouders veroordeeld die woning te ontruimen in verband met structurele overlast die zij en hun inwonende kinderen en schoonzoon aan buurtbewoners veroorzaakten. Een executiegeschil heeft gedaagden niet mogen baten. Tegen het vonnis van de kantonrechter loopt nog een appèlprocedure.
Gedaagden (de ouders en twee meerderjarige zonen) zijn opgenomen in de zogenaamde “Treiteraanpak”, een project van de gemeente Amsterdam (in samenwerking met onder meer woningcorporaties, justitie, Dienst Werk en Inkomen en verschillende andere hulpverlenende instanties) om intimidatie in de woonomgeving tegen te gaan. In het kader van de Treiteraanpak heeft Rochdale aan gedaagden alternatieve woonruimte aangeboden, in de vorm van twee containerwoningen aan de [adres 1] (voor de ouders) en [adres 2] (voor de zonen) te Amsterdam.
Op 3 september 2013 heeft Rochdale met de ouders een zogenoemde “Bewoningsovereenkomst” gesloten en met de zonen een – met uitzondering van de te betalen vergoeding – identieke overeenkomst. Deze overeenkomsten bevatten voor zover hier van belang de volgende gemeenschappelijke bepalingen:
“(…)
IN AANMERKING NEMENDE DAT
(…)
D. 	(…) Deze wooncontainers zijn geplaatst met een tijdelijke omgevingsvergunning voor de duur van maximaal twee jaar.
(…)
F.  	deze tijdelijke opvang bedoeld is ter overbrugging naar een mogelijke reguliere vervolgwoning welke bewoner zelf, middels inschrijving in Woningnet, dient te vinden;
G. 	Rochdale de wooncontainer uitsluitend tijdelijk aanbiedt en onder de voorwaarde dat er geen overlast en/of betalingsachterstanden zullen plaatsvinden en bewoner zijn volledige medewerking verleent aan de betrokken hulporganisaties en het Toezichtteam;
H. 	bewoner zich bewust is van de bijzondere en tijdelijke aard van deze overeenkomst en dat een beroep van bewoner op huur- of ontruimingsbescherming in strijd is met de bedoeling van partijen, de redelijkheid en goede trouw.
KOMEN HET VOLGENDE OVEREEN
Doel
Bewoner is zich bewust van de bijzondere en tijdelijke aard van deze overeenkomst en is ermee bekend dat bij niet naleving van de voorwaarden, zoals overlast veroorzaken of een betalingsachterstand laten ontstaan, Rochdale deze overeenkomst zal beëindigen. (…)
Het gebruik van de wooncontainer wordt aangeboden onder de uitdrukkelijke voorwaarde dat bewoner geen overlast veroorzaakt aan haar omgeving en haar medewerking verleent aan de betrokken hulporganisaties en het Toezichtteam.
Bewoner dient begeleiding te accepteren van de betrokken hulporganisaties en het Toezichtteam. Het Toezichtteam wordt gevormd door Rochdale, de gemeente Amsterdam, de politie, de betrokken hulporganisaties en zal controleren op naleving van de afspraken met de betrokken hulporganisaties en de naleving van deze overeenkomst. Het Toezichtteam kan aanwijzingen geven en afspraken met bewoner maken. Deze aanwijzingen en afspraken kunnen onder meer betrekking hebben op woonvaardigheden, financiën, dagbesteding en zorg. (…)
Bij beëindiging van deze overeenkomst dient bewoner de wooncontainer te verlaten. Aan bewoner zal geen vervangend onderkomen of een verhuiskostenvergoeding (danwel andere compensatie) worden aangeboden door Rochdale. (…)
Gebruiksperiode
De overeenkomst is aangegaan voor de duur van maximaal 2 jaar, ingaande op
4 september 2013 en lopende tot en met 3 september 2015. (…)
Rochdale kan deze overeenkomst alleen tussentijds opzeggen met een opzegtermijn van tenminste één kalendermaand, indien bewoner in verzuim is met de nakoming van zijn verplichtingen uit deze overeenkomst (…)
Opzegging dient te geschieden per aangetekende brief. (…)
Vergoeding
Vanaf de ingangsdatum van de overeenkomst is bewoner maandelijks een bedrag verschuldigd. (…) Per kalendermaand bedraagt (…) de vergoeding (…) totaal (…)
(€ 525,00 voor de ouders en € 375,00 voor de zonen, vzr.).
De vergoeding dient bewoner maandelijks bij vooruitbetaling, uiterlijk op de eerste van iedere maand, te voldoen door middel van een automatische incasso. Bewoner draagt zorg voor voldoende saldo op deze rekening.
Gedurende de duur van deze overeenkomst dient bewoner inkomensbeheer te regelen met een daartoe bevoegde en door Rochdale als zodanig erkende instelling. (…)
Verplichtingen van bewoner
Bewoner is ermee bekend dat Rochdale de wooncontainer alleen tijdelijk aanbiedt onder de volgende voorwaarden:
(…)
(…) Bezoek van minderjarige kinderen is slechts toegestaan onder begeleiding van ouders of bevoegd gezag;
bewoner dient zorg te dragen voor behoorlijk onderhoud van de wooncontainer en de wooncontainer en de omgeving daarvan schoon te houden;
bewoner dient mee te werken aan begeleiding door de betrokken hulporganisatie en het toezicht van het Toezichtteam. Bewoner dient aanwijzingen van de betrokken hulporganisaties en het Toezichtteam op te volgen en hen toe te laten in de wooncontainer;
het is verboden het personeel van Rochdale, de betrokken hulporganisaties en de leden van het Toezichtteam uit te schelden, toe te schreeuwen, te bedreigen, intimideren, etc;
het houden van huisdieren is niet toegestaan zonder voorafgaande schriftelijke toestemming van Rochdale
(…)
partijen komen overeen dat een handelen in strijd met dit artikel Rochdale het recht geeft om deze overeenkomst te beëindigen.
De Gemeente Amsterdam, Dienst Werk en Inkomen (DWI) heeft zich garant gesteld voor de voldoening van de vergoedingen voor de maanden september en oktober 2013 voor beide containerwoningen, alsmede voor de voldoening van de administratiekosten. Gedaagden hebben daartoe op 3 september 2013 twee akten van schuldbekentenis ondertekend.
Op 22 november 2013 heeft Rochdale aan de man een eindafrekening met betrekking tot de woning aan de [adres] gestuurd, met het verzoek om vóór
6 december 2013 een bedrag van € 7.631,06 aan haar over te maken. Bij deze eindafrekening is een overzicht van de volgens Rochdale uitgevoerde mutatie- en onderhoudswerkzaamheden gevoegd.
Bij brief van 7 maart 2014 aan mr. De Heer heeft Rochdale, in reactie op een verzoek van gedaagden om een betalingsregeling voor de ontstane betalingsachterstand met betrekking tot beide containerwoningen te treffen, geantwoord:
“Uw verzoek om voor de adressen [adres 1] en [adres 2] een betalingsregeling te treffen, hebben wij besproken met de partners van de Treiteraanpak.
Wij hebben besloten geen betalingsregeling af te sluiten voor de beide adressen. Reden hiervoor is dat wij, gezien onze ervaring met de familie (…), er geen vertrouwen in hebben dat de afspraken zullen worden nagekomen.
In gesprekken die wij hebben gevoerd met mevrouw (…) werden de schulden, met name de openstaande vordering aangaande de mutatiekosten van de [adres] en de kosten die zijn gemaakt om het erf rondom de containerwoningen op te ruimen, niet erkend. Daarbij zijn de openstaande vorderingen, met name die voor de [adres 1], dermate hoog dat een spoedige afbetaling niet plausibel lijkt.”
Bij vrijwel gelijkluidende brieven van 16 april 2014 aan de ouders en de zonen heeft Rochdale de overeenkomsten met betrekking tot beide containerwoningen opgezegd tegen 17 mei 2014. In de brieven, die persoonlijk zijn overhandigd en per gewone post zijn verzonden, staat voor zover hier van belang vermeld:
“(…) Hierbij verzoeken wij u uw betalingsachterstand (…)

In verband met de (herhaaldelijke) overtreding van de bewoningsovereenkomst, zeggen wij hierbij de overeenkomst op. Artikel 2.2 van de overeenkomst bepaalt dat er een opzegtermijn geldt van één maand, zodat de opzegging wordt gedaan tegen 17 mei 2014. Ik verzoek u mij
Als productie 9 heeft Rochdale een overzicht van “Overtredingen en brieven inzake bewonersovereenkomst” overgelegd. In dat overzicht staan tientallen overtredingen van verschillende bepalingen uit beide bewonersovereenkomsten vermeld, daterend uit de periode van 10 september 2013 tot en met 14 februari 2014 en bestaand uit onder meer schade die aan de woningen is toegebracht, het uitschelden en bedreigen van medewerkers van het Toezichtteam en het niet meewerken aan controle en begeleiding.
Rochdale vordert, kort gezegd:
De ouders te veroordelen de woning aan de [adres 1] te Amsterdam te ontruimen, op straffe van een dwangsom;
De zonen te veroordelen de woning aan de [adres 2] te Amsterdam te ontruimen, op straffe van een dwangsom;
De ouders hoofdelijk te veroordelen aan haar te betalen een bedrag van
€ 4.306,52 (betalingsachterstand gebruikskosten) te vermeerderen met de wettelijke rente, alsmede van een bedrag van € 525,00 per kalendermaand of een gedeelte daarvan met ingang van 1 juni 2014 tot aan de dag van ontruiming, eveneens te vermeerderen met de wettelijke rente;
4) De zonen hoofdelijk te veroordelen aan haar te betalen een bedrag van
€ 2.525,01 (betalingsachterstand gebruikskosten) te vermeerderen met de wettelijke rente, alsmede van een bedrag van € 375,00 per kalendermaand of een gedeelte daarvan met ingang van 1 juni 2014 tot aan de dag van ontruiming, eveneens te vermeerderen met de wettelijke rente;
5) De ouders hoofdelijk te veroordelen om aan haar te betalen een bedrag van
€ 7.500,00 (voorschot schadevergoeding) te vermeerderen met de wettelijke rente;
6) Gedaagden hoofdelijk te veroordelen in de proceskosten en de nakosten.
Aan haar vordering legt Rochdale ten grondslag, samengevat weergegeven, dat ten aanzien van beide woningen een aanzienlijke betalingsachterstand in de maandelijks verschuldigde gebruiksvergoeding is ontstaan. Daarnaast hebben gedaagden volgens Rochdale meermalen hun verplichtingen uit de bewoningsovereenkomsten geschonden. Dit alles is reden voor Rochdale geweest om de bewoningsovereenkomsten op te zeggen tegen 17 mei 2014. Rochdale stelt er een spoedeisend belang bij te hebben dat gedaagden de woningen ontruimen. Verder stelt Rochdale dat de ouders schade aan de huurwoning aan de [adres] hebben veroorzaakt, welke schade zij aan haar dienen te vergoeden.
De verschenen gedaagden voeren verweer.
Op de stellingen van partijen wordt hierna, voor zover van belang, nader ingegaan.
Een ontruimingsvordering is in kort geding toewijsbaar indien voldoende aannemelijk is dat de vordering in een bodemprocedure zal worden toegewezen en indien van de eisende partij niet kan worden gevergd dat hij of zij de uitkomst van een bodemprocedure afwacht.
In september 2013 hebben gedaagden twee containerwoningen van Rochdale betrokken, nadat zij uit de eerder van Rochdale gehuurde woning waren ontruimd wegens overlast. Partijen verschillen van mening over de vraag hoe de tussen partijen gesloten overeenkomsten moeten worden geduid. De vrouw en haar zonen menen dat sprake is van huurovereenkomsten, volgens Rochdale gaat het om een gemengde overeenkomst als bedoeld in artikel 6:215 Burgerlijk Wetboek, met een bewonings- en een begeleidingselement. Op dit punt wordt het volgende overwogen.
Bij een overeenkomst die tot zowel het bieden van begeleiding als woonruimte strekt, missen de wettelijke huurbepalingen – waaronder de huurbescherming – slechts toepassing, indien het begeleidingselement duidelijk overheerst. In dit geval staat vast dat het gezin in het kader van de zogenoemde Treiteraanpak onder begeleiding staat van onder meer de gemeente Amsterdam en verschillende hulpverlenende instanties. Niet betwist is dat partijen bij het sluiten van de overeenkomst voor ogen stond dat het gezin gedurende een periode van maximaal twee jaar zou worden begeleid en getraind om uiteindelijk weer zelfstandig in een reguliere huurwoning te kunnen gaan wonen. Dat volgt ook uit de tekst van de overeenkomst. Uit de stukken, met name het onder 2.8 genoemde overzicht, blijkt dat het gezin gedurende de gehele periode van bewoning nauwlettend is gemonitord en aangesproken op onwenselijk gedrag. De vrouw en de zonen hebben niet betwist dat de op dit overzicht genoemde incidenten zich hebben voorgedaan en evenmin dat zij daarop zijn aangesproken. Dit wijst op een sterk aanwezig begeleidingselement. Dat op de overeenkomsten de Algemene Huurvoorwaarden Woonruimte (versie 2009) van toepassing zijn verklaard, legt hiertegenover onvoldoende gewicht in de schaal. Op grond van het voorgaande is voorshands voldoende aannemelijk dat een bodemrechter de overeenkomst zal aanmerken als een gemengde overeenkomst, waarin het element van begeleiding overheerst.
Dat de overeenkomsten onder invloed van een wilsgebrek tot stand zijn gekomen en daarom (partieel) vernietigbaar zijn, zoals de vrouw en de zonen hebben betoogd, is niet aannemelijk geworden. De omstandigheid dat zij de overeenkomsten hebben ondertekend omdat zij anders op straat zouden komen te staan, levert nog geen wilsgebrek op. Bovendien hebben de vrouw en de zonen niet de (gedeeltelijke) vernietiging van de overeenkomsten ingeroepen, zodat het er vooralsnog voor wordt gehouden dat de overeenkomsten – in ieder geval ten tijde van de mondelinge behandeling op 16 mei 2014 – nog tussen partijen van kracht waren.
Rochdale heeft beide overeenkomsten bij brieven van 16 april 2014 opgezegd tegen 17 mei 2014. De vrouw en de zonen stellen zich op het standpunt dat de opzegging voorwaardelijk is gedaan omdat Rochdale hen in de brief van
16 april 2014 heeft verzocht in te stemmen met de opzegging, maar hierin volgt de voorzieningenrechter hen niet. In de opzeggingsbrief staat immers met zoveel woorden te lezen:
Niet betwist is dat de opzeggingsbrieven op 16 april 2014 in persoon bij de containerwoningen zijn afgegeven. Daarmee is voorshands aannemelijk geworden dat de brieven gedaagden op die datum hebben bereikt. De overeengekomen termijn van één kalendermaand is bij de opzegging in acht genomen en tegen de opzegging is niet geprotesteerd. Vooralsnog is dan ook aannemelijk dat in een bodemprocedure zal worden geoordeeld dat de overeenkomsten rechtsgeldig zijn opgezegd tegen
17 mei 2014 en dat gedaagden de woningen uiterlijk per die datum moeten ontruimen.
Maar ook als de overeenkomsten niet rechtsgeldig zouden zijn opgezegd, staat als onbetwist vast dat de betalingsachterstand voor de [adres 1] tot en met mei 2014 € 4.306,52 bedraagt en de betalingsachterstand voor de [adres 2] tot en met mei 2014 € 2.525,01. Dit betekent dat de ouders, van de negen maanden dat zij op nummer [adres 1] wonen, slechts voor één maand de overeengekomen vergoeding hebben betaald, en dat alleen omdat DWI die maand heeft voorgeschoten. De betalingsachterstand van de zonen is relatief gezien iets kleiner, maar beslaat toch ook meer dan zes maanden.
De vrouw en de zonen voeren als verweer dat die betalingsachterstanden niet aan hen kunnen worden toegerekend. De vrouw heeft in dit verband aangevoerd dat zij en de man een gezinsuitkering ontvangen die aan de man wordt uitgekeerd. De man heeft ervoor gekozen die uitkering niet te gebruiken voor betaling van de maandelijkse woonvergoeding. Bovendien verblijft de man volgens de vrouw tijdelijk elders, omdat hun relatie onder druk staat, aldus de vrouw. Zij meent dat sprake is van overmacht.
Hierin volgt de voorzieningenrechter haar niet. Daargelaten dat de betalingsachterstand vrijwel direct na het betrekken van de woning is ontstaan, toen de man nog in de woning verbleef, geldt dat van de vrouw mocht worden verwacht dat zij de nodige maatregelen zou treffen om te bewerkstelligen dat de woonvergoeding zou worden betaald. Dat zij zich op dit punt enige inspanningen heeft getroost, is gesteld noch gebleken. Integendeel, uit de stukken blijkt dat zij zich steeds heeft verzet tegen het regelen van inkomensbeheer.
De zonen hebben aangevoerd dat één van hen (gedaagde sub 3) gedurende een jaar geen uitkering heeft mogen ontvangen en dat de ander (gedaagde sub 4) niet in staat is de achterstand te voldoen omdat zijn uitkering voor een groot gedeelte wordt geïncasseerd door verschillende instanties, waarbij hij schulden heeft.
Daargelaten dat niet valt in te zien dat gedaagde sub 3 geen andere inkomsten dan een uitkering zou kunnen genereren, levert betalingsonmacht geen rechtens te respecteren verweer op. Dat de betalingsachterstanden niet aan de vrouw en zonen kunnen worden toegerekend, vermag de voorzieningenrechter dan ook niet in te zien.
Op grond van het voorgaande is aannemelijk dat een bodemrechter, indien van een rechtsgeldige opzegging geen sprake zou zijn, zal oordelen dat gedaagden de overeenkomsten op grove wijze hebben geschonden door bijna geen gebruiksvergoeding te betalen en dat dit ontbinding van de overeenkomsten en ontruiming van de woningen rechtvaardigt. Hetgeen partijen nog naar voren hebben gebracht over de (vermeende) schending door gedaagden van de andere tussen partijen gemaakte afspraken, behoeft bij deze uitkomst geen bespreking meer. Dat gedaagden door de ontruiming niet meer over een woning beschikken komt voor hun eigen rekening en risico. Aan hen is een kans geboden die niet veel andere mensen krijgen; dat zij die kans niet hebben gegrepen, kunnen zij alleen zichzelf verwijten.
De verschenen gedaagden betwisten dat Rochdale een spoedeisend belang bij haar ontruimingsvordering heeft. Zij wijzen er daarbij op dat de zitting in het hoger beroep tegen het vonnis van de kantonrechter al over een maand zal plaatsvinden. Verder menen zij dat Rochdale oneigenlijk gebruik van deze kort gedingprocedure maakt. Volgens de verschenen gedaagden werken verschillende instanties al langere tijd met elkaar samen om de familie aan te pakken en uit Amsterdam te verwijderen. Rochdale laat zich daarbij als instrument gebruiken, aldus de verschenen gedaagden.
Dit verweer wordt verworpen. Het hoger beroep dat over een maand zal worden behandeld heeft betrekking op de eerdere woning aan de [adres] en niet op de huidige woningen. Dat Rochdale oneigenlijk gebruik van deze kort gedingprocedure maakt, is vooralsnog niet aannemelijk geworden, mede gelet op hetgeen hiervoor onder 4.4 tot en met 4.10 is overwogen. Gedaagden maken al meer dan een half jaar gebruik van de containerwoningen zonder daarvoor ook maar enige vergoeding te betalen. Van Rochdale kan niet worden gevergd dat zij deze situatie nog langer laat bestaan. Haar belang bij het vrijkomen van de containerwoningen weegt in dit geval zwaarder dan het belang van gedaagden bij een voortgezet verblijf in deze woningen.
De slotsom is dan ook dat de ontruimingsvordering zal worden toegewezen. Er is onvoldoende grond voor het vaststellen van een terme de grâce, zoals verzocht door de vrouw en haar zonen, omdat er naar het oordeel van de voorzieningenrechter onvoldoende uitzicht is op voldoende inkomsten om de betalingsachterstanden in te lopen. De vrouw en de zonen hebben erkend dat hun aanvragen van bijzondere bijstand om de betalingsachterstanden in te lopen op 15 mei 2014 zijn afgewezen.
Een ontruimingstermijn van acht dagen komt redelijk voor. In dat verband is van belang dat niet betwist is dat er thans geen minderjarige kinderen meer in de containerwoningen wonen.
De gevorderde dwangsom zal worden beperkt als na te melden, omdat Rochdale ook de mogelijkheid heeft om met behulp van de sterke arm tot ontruiming van de woningen te komen.
De gevorderde toekomstige gebruiksvergoedingen tot aan de ontruiming zullen worden toegewezen, evenals de gevorderde bedragen met betrekking tot de betalingsachterstanden. Bij deze nevenvoorzieningen heeft Rochdale eveneens een spoedeisend belang en het bestaan en de omvang van de betalingsachterstanden staan voldoende vast.
Dat geldt niet voor het door Rochdale gevorderde voorschot van € 7.500,00 op de schadevergoeding. Tegenover de betwisting van deze vordering door de ouders is voorshands onvoldoende aannemelijk geworden dat de ouders gehouden zijn het gevorderde schadebedrag aan Rochdale te vergoeden. Deze vordering zal dan ook worden afgewezen.
De vordering tegen de man komt niet onrechtmatig of ongegrond voor en zal worden toegewezen in dezelfde zin als de vordering tegen de vrouw.
Gedaagden zullen als de grotendeels in het ongelijk gestelde partij in de proceskosten worden veroordeeld. De kosten aan de zijde van Rochdale worden begroot op:
- dagvaarding	€ 	187,60 (2 x € 93,80)
- griffierecht		1.892,00
- salaris advocaat
Totaal	€ 	2.895,60
De voorzieningenrechter
verleent verstek tegen de niet verschenen gedaagde sub 1,
veroordeelt gedaagden sub 1 en 2 om binnen acht dagen na betekening van dit vonnis de woning aan de [adres 1] te Amsterdam met al de hunnen en het hunne te verlaten en onder afgifte van de sleutels ter vrije beschikking van Rochdale te stellen,
veroordeelt gedaagden sub 1 en 2 om aan Rochdale een dwangsom te betalen van € 100,00 voor iedere dag of dagdeel dat zij niet aan de onder 5.2 uitgesproken ontruimingsveroordeling voldoen, tot een maximum van € 2.000,00 is bereikt,
veroordeelt gedaagden sub 3 en 4 om binnen acht dagen na betekening van dit vonnis de woning aan de [adres 2] te Amsterdam met al de hunnen en het hunne te verlaten en onder afgifte van de sleutels ter vrije beschikking van Rochdale te stellen,
veroordeelt gedaagden sub 3 en 4 om aan Rochdale een dwangsom te betalen van € 100,00 voor iedere dag of dagdeel dat zij niet aan de onder 5.4 uitgesproken ontruimingsveroordeling voldoen, tot een maximum van € 2.000,00 is bereikt,
veroordeelt gedaagden sub 1 en 2 hoofdelijk om aan Rochdale te betalen een bedrag van € 4.306,52 (vierduizenddriehonderdzes euro en tweeënvijftig eurocent), te vermeerderen met de wettelijke rente als bedoeld in artikel 6:119 BW met ingang van 6 mei 2014 tot de dag van volledige betaling,
veroordeelt gedaagden sub 1 en 2 hoofdelijk om aan Rochdale te betalen een bedrag van € 525,00 voor iedere kalendermaand of een gedeelte daarvan met ingang van 1 juni 2014 tot aan de dag der ontruiming, te vermeerderen met de wettelijke rente over € 525,00 vanaf telkens de eerste van de maand,
veroordeelt gedaagden sub 3 en 4 hoofdelijk om aan Rochdale te betalen een bedrag van € 2.525,01 (tweeduizendvijfhonderdvijfentwintig euro en één eurocent), te vermeerderen met de wettelijke rente als bedoeld in artikel 6:119 BW met ingang van 6 mei 2014 tot de dag van volledige betaling,
veroordeelt gedaagden sub 3 en 4 hoofdelijk om aan Rochdale te betalen een bedrag van € 375,00 voor iedere kalendermaand of een gedeelte daarvan met ingang van 1 juni 2014 tot aan de dag der ontruiming, te vermeerderen met de wettelijke rente over € 375,00 vanaf telkens de eerste van de maand,
veroordeelt gedaagden hoofdelijk in de proceskosten, aan de zijde van Rochdale tot op heden begroot op € 2.895,60,
veroordeelt gedaagden hoofdelijk in de na dit vonnis ontstane kosten, begroot op € 131,00 voor nasalaris te vermeerderen met € 68,00 en de kosten van het betekeningsexploot ingeval betekening van dit vonnis plaatsvindt,
verklaart dit vonnis tot zover uitvoerbaar bij voorraad,
wijst het meer of anders gevorderde af.
Dit vonnis is gewezen door mr. C.M. Berkhout, voorzieningenrechter, bijgestaan door mr. E. van Bennekom, griffier, en in het openbaar uitgesproken op 30 mei 2014.
type: eB
coll:
"
ECLI_NL_RBLIM_2017_10452.xml|True|"Geen buitengerechtelijke ontbinding huurovereenkomst. Wel ontbinding door de rechter. Huurachterstand en hennepdrogerij.
Burgerlijk recht
Zittingsplaats Roermond
Zaaknummer: 5907285 \ CV EXPL  17-3572

in de zaak van:

gevestigd te Roermond,
eisende partij,
gemachtigde mr. S. Diel,
tegen:
2.
gedaagde partij,
gemachtigde mr. N.C. Ogg.
Het verloop van de procedure blijkt uit:
de dagvaarding
de conclusie van antwoord
de conclusie van repliek tevens akte wijziging eis
de conclusie van dupliek.
Ten slotte is de zaak op vonnis gesteld, waarvan de uitspraak nader is bepaald op heden.
Eiseres verhuurt met ingang van 30 mei 2013 aan gedaagden de woning gelegen aan de [adres gedaagden] te [woonplaats gedaagden] . Op de huurovereenkomst zijn van toepassing de Algemene Huurvoorwaarden zelfstandige woonruimte 2012 (hierna: de Algemene Voorwaarden).
De huurprijs bedraagt € 589,86 per maand en is bij vooruitbetaling verschuldigd.
In artikel 6.8 van de Algemene Voorwaarden is het volgende bepaald:

Op 13 september 2016 heeft de politie bij een controlebezoek op de zolder van het gehuurde een in werking zijnde hennepdrogerij ontdekt.
De totaal aangetroffen hoeveelheid (vochtige) hennep bedroeg 48 kilogram. Daarnaast werd de volgende apparatuur aangetroffen: 28 droogrekken waarop henneptoppen lagen te drogen, 1 koolstoffilter, 1 luchtafzuiger, 8 ventilatoren, 2 kacheltjes en 2 sealapparaten.
De aanwezige materialen werden door de politie in beslag genomen.
Eiseres heeft gedaagden bij brief van 19 oktober 2016 in de gelegenheid gesteld zelf de huur op te zeggen. Gedaagden waren hiertoe niet bereid.
Bij besluit van 21 november 2016 heeft de burgemeester van de gemeente Roerdalen de woning op basis van artikel 13b eerste lid van de Opiumwet voor de duur van 3 maanden, ingaande per 3 januari 2017, gesloten.
Gedaagden hebben bezwaar gemaakt tegen dit besluit. De feitelijke sluiting van de woning werd uitgesteld totdat er een beslissing zou worden genomen op het bezwaar. Het bezwaar is op 14 maart 2017 ongegrond verklaard. Per 31 mei 2017 is de woning vervolgens feitelijk gesloten tot 31 augustus 2017.
Bij brief aan gedaagden van 26 juni 2017 heeft eiseres de huurovereenkomst buitengerechtelijk ontbonden op de voet van artikel 7:231 lid 2 Burgerlijk Wetboek.
Ten tijde van het uitbrengen van de dagvaarding, op 11 april 2017, bedroeg de huurachterstand € 1.763,79, zijnde drie maanden.
Op 26 juli 2017 bedroeg de huurachterstand € 4.124,98.
Eiseres vordert, samengevat en na wijziging van eis:
Primair
te verklaren voor recht dat de tussen partijen bestaande huurovereenkomst terecht bij brief van 26 juni 2017 buitengerechtelijk is ontbonden,
gedaagden te veroordelen het gehuurde binnen veertien dagen na betekening van dit vonnis te ontruimen,
gedaagden te veroordelen om aan eiseres de volledige huurachterstand te betalen tot aan de dag van de buitengerechtelijke ontbinding, zijnde een bedrag van € 3.533,37,
gedaagden te veroordelen om een vergoeding gelijk aan de huurprijs te betalen, zijnde een bedrag van € 589,86 per maand, vanaf de dag van ontbinding tot en met de dag van ontruiming,
Subsidiair
de tussen partijen bestaande huurovereenkomst te ontbinden,
gedaagden te veroordelen het gehuurde binnen veertien dagen na betekening van dit vonnis te ontruimen,
gedaagden te veroordelen om aan eiseres te betalen de volledige huurachterstand, zijnde een bedrag van € 4.124,98,
gedaagden te veroordelen om een vergoeding gelijk aan de huurprijs te betalen, zijnde een bedrag van € 589,86 per maand, vanaf de dag van ontbinding tot en met de dag van ontruiming,
Primair en subsidiair
gedaagden te veroordelen in de kosten van de procedure,
gedaagden te veroordelen in de nakosten.
Gedaagden voeren verweer.
Op de stellingen van partijen wordt hierna, voor zover van belang, nader ingegaan.
De kantonrechter stelt in de eerste plaats vast dat gedaagden de door eiseres gevorderde huurachterstand niet, althans onvoldoende gemotiveerd, betwisten, zodat dit gedeelte van de vordering toewijsbaar is.

Eiseres legt, na wijziging van eis bij repliek, aan haar primaire vordering ten grondslag dat zij op grond van het besluit tot sluiting van het gehuurde door de burgemeester gerechtigd was om op basis van artikel 7:231 lid 2 Burgerlijk Wetboek (BW) de huurovereenkomst buitengerechtelijk te ontbinden. De ontbinding is niet gegrond op een tekortkoming van de huurder maar op de feitelijke sluiting. Eiseres is hiertoe overgegaan bij brief van 26 juni 2017.
Gedaagden voeren bij dupliek aan dat de brief van 26 juni 2017 is gericht aan het adres van het gehuurde: [adres gedaagden] te [woonplaats gedaagden] . Het gehuurde was ten tijde van het versturen van deze brief al gesloten en gedaagden waren dus niet in staat om de brief in ontvangst te nemen. Voor een buitengerechtelijke ontbinding is vereist dat de brief door de huurder wordt ontvangen. Nu gedaagden de brief niet hebben ontvangen, is van een buitengerechtelijke ontbinding geen sprake.
De kantonrechter is van oordeel dat ten aanzien van de buitengerechtelijke ontbinding ingevolge artikel 3:37 BW de ontvangsttheorie heeft te gelden. In dit artikel is bepaald dat een tot een bepaalde persoon gerichte verklaring, om haar werking te hebben, die persoon moet hebben bereikt. De bewijslast ligt op degene die zich op de gevolgen van de mededeling - in dit geval de ontbinding van de huurovereenkomst - beroept. Eiseres heeft haar brief van 26 juni 2017 overgelegd als productie 13 bij repliek. Deze brief is gericht aan gedaagden en verzonden naar het adres [adres gedaagden] te [woonplaats gedaagden] . Naar het oordeel van de kantonrechter staat vast dat gedaagden op dat moment niet op voornoemd adres woonachtig waren. Verder is niet gebleken dat de brief eveneens aan het tijdelijke verblijfsadres van gedaagden is verstuurd. Er kan daarom niet worden vastgesteld of gedaagden de brief hebben ontvangen. De kantonrechter acht geen termen aanwezig eiseres toe te laten tot nadere bewijslevering.
De kantonrechter komt op grond van het vorenstaande dan ook tot de conclusie dat van een rechtsgeldige ontbinding geen sprake is en dat de huurovereenkomst is blijven voortduren.

Eiseres stelt zich op het standpunt dat gedaagden door professioneel hennep te drogen het gehuurde in strijd met de contractueel overeengekomen bestemming hebben gebruikt. Dit alleen al levert een ontbinding rechtvaardigende tekortkoming op, aldus eiseres. Daarnaast zijn gedaagden door het aanwezig hebben van een hennepdrogerij tekort geschoten in hun verplichting om zich te gedragen zoals een goed huurder betaamt, in de zin van artikel 7:213 BW en artikel 6.3 van de Algemene Voorwaarden.
Vervolgens rechtvaardigt ook de huurachterstand, die tijdens het uitbrengen van de dagvaarding drie maanden bedroeg en gedurende de procedure is opgelopen tot zeven maanden, op zichzelf reeds ontbinding van de huurovereenkomst.
Gedaagden betwisten dat zij in strijd hebben gehandeld met de bestemming van het gehuurde. Zij hebben als gezin voortdurend in de woning gewoond, terwijl de zolder slechts gedurende zeer korte tijd als droogruimte heeft gefungeerd. Verder ontkennen gedaagden dat zij zich niet als goed huurder zouden hebben gedragen.
Gedaagde [gedaagde sub 2] erkent dat hetgeen hij heeft gedaan niet juist was en betreurt met name dat zijn kinderen de dupe zijn. Gedaagden begrijpen niet waarom eiseres kiest voor een definitieve maatregel terwijl de gemeente de woning slechts tijdelijk heeft gesloten.
Voor zover er toch sprake is van een tekortkoming, dan zijn gedaagden van mening dat een ontbinding niet aan de orde is, gelet op hun persoonlijke belangen. Gedaagden wijzen op hun vijf zéér jonge kinderen die op straat komen te staan; hun lage inkomen waardoor zij beperkt zijn in hun mogelijkheden om andere woonruimte te vinden; plaatsing op de zwarte lijst hetgeen betekent dat ze niet meer in aanmerking komen voor een andere sociale huurwoning; de posttraumatische stressstoornis van gedaagde [gedaagde sub 2] ; de medewerking van gedaagden aan controles in de woning; en ten slotte het feit dat er geen sprake is van criminele antecedenten.
De kantonrechter stelt voorop dat ingevolge artikel 6:265 BW iedere tekortkoming van een partij in de nakoming van een van haar verbintenissen aan de wederpartij de bevoegdheid geeft om de overeenkomst geheel of gedeeltelijk te ontbinden, tenzij de tekortkoming, gezien haar bijzondere aard of geringe betekenis, deze ontbinding met haar gevolgen niet rechtvaardigt.
De kantonrechter overweegt dat een van de hoofdverplichtingen van huurders het tijdig betalen van de huur is. Vast staat dat gedaagden in de nakoming van deze verplichting tekort zijn geschoten. Ten tijde van het uitbrengen van de dagvaarding bedroeg de huurachterstand drie maanden, een dusdanige tekortkoming die op zichzelf reeds ontbinding van de huurovereenkomst rechtvaardigt.
Eiseres legt eveneens aan haar vordering tot ontbinding ten grondslag het feit dat gedaagden door het aanwezig hebben van een hennepdrogerij in strijd hebben gehandeld met de contractuele bestemming van het gehuurde en hierdoor eveneens tekort zijn geschoten in hun wettelijke en contractuele verplichting zich te gedragen zoals een goed huurder betaamt. Gedaagden hebben niet betwist dat er in het gehuurde een hennepdrogerij werd geëxploiteerd. Naar het oordeel van de kantonrechter is genoegzaam komen vast te staan dat er in het gehuurde sprake is geweest van handelsactiviteiten in verdovende middelen.
De kantonrechter is van oordeel dat gedaagden door het aanwezig hebben van een hennepdrogerij in het gehuurde in strijd hebben gehandeld met hun contractuele en wettelijke verplichting om het gehuurde als een goed huurder en overeenkomstig de bestemming die daaraan bij de huurovereenkomst gegeven is, te gebruiken.
Het aanwezig hebben van (en handelen in) verdovende middelen brengt risico’s en nadelen met zich mee, zoals stankoverlast voor omwonenden, verloedering van de buurt en verminderde verhuurbaarheid van de omliggende woningen. Het is voldoende dat gedaagden door de handel in verdovende middelen vanuit het gehuurde de mogelijkheid hebben geschapen dat eiseres en/of derden daarvan nadeel zouden ondervinden.
Deze tekortkoming rechtvaardigt naar het oordeel van de kantonrechter de gevorderde ontbinding van de huurovereenkomst en de ontruiming van het gehuurde.
Het belang van eiseres dient in het onderhavige geval te prevaleren boven het belang van gedaagden bij voortzetting van de huurovereenkomst. De door gedaagden aangevoerde (persoonlijke) omstandigheden zijn naar het oordeel van de kantonrechter weliswaar te betreuren, maar niet van voldoende gewicht om de vordering tot ontbinding en ontruiming af te wijzen. Daarbij overweegt de kantonrechter dat gedaagden door het exploiteren van een hennepdrogerij hun eigen woonbelang en dat van hun kinderen zelf op het spel hebben gezet. Zij hadden zich dit kunnen en moeten realiseren op het moment dat zij met de hennepdrogerij begonnen.
Uit het vorenstaande volgt dat de vorderingen van eiseres aan haar zullen worden toegewezen, met dien verstande dat eiseres geen machtiging van de kantonrechter nodig heeft om het toe te wijzen bevel tot ontruiming zo nodig af te dwingen. De in de wet aan de deurwaarder verleende bevoegdheden tot reële executie (artikelen 555 e.v. Rv in verbinding met artikel 444 Rv) worden toereikend geacht, zodat eiseres bij een afzonderlijke machtiging geen belang heeft.
Gedaagden zullen als de in het ongelijk gestelde partij worden veroordeeld in de kosten van deze procedure. De kosten aan de zijde van eiseres worden begroot op:
dagvaarding	€ 101,11
griffierecht	470,00
salaris gemachtigde
totaal 	€  871,11
De gevorderde rente over de proceskosten zal worden toegewezen met ingang van de vijftiende dag na betekening van dit vonnis.
De gevorderde nakosten zullen worden toegewezen overeenkomstig de richtlijnen van het LOVCK  en worden begroot op een half salarispunt conform het liquidatietarief proceskosten met een maximum van € 100,00 aan nakostensalaris.
De kantonrechter zal dit vonnis tot zover uitvoerbaar bij voorraad verklaren.
De kantonrechter
ontbindt de tussen partijen bestaande huurovereenkomst met betrekking tot de woning gelegen te [woonplaats gedaagden] aan de [adres gedaagden] ,
veroordeelt gedaagden om bedoelde woning binnen veertien dagen na betekening van het vonnis met al het hunne en de hunnen, volledig te ontruimen en ontruimd te houden en ter vrije beschikking van eiseres te stellen,
veroordeelt gedaagden om tegen behoorlijk bewijs van kwijting aan eiseres te betalen een bedrag van € 4.124,98 wegens huurachterstand tot en met juli 2017,
veroordeelt gedaagden om tegen behoorlijk bewijs van kwijting aan eiseres te betalen een bedrag van € 589,86 per maand vanaf 1 augustus 2017 tot en met de dag van ontruiming, te vermeerderen met de wettelijke rente vanaf de dag der opeisbaarheid, zijnde de eerste van iedere maand, tot aan de dag der algehele voldoening,
veroordeelt gedaagden in de proceskosten aan de zijde van eiseres gevallen en tot op heden begroot op € 871,11, te vermeerderen met de wettelijke rente met ingang van de vijftiende dag na betekening van dit vonnis tot aan de voldoening,
veroordeelt gedaagden onder de voorwaarde dat deze niet binnen 2 weken na aanschrijving door eiseres volledig aan dit vonnis voldoen, in de na dit vonnis ontstane kosten, begroot op:
- € 75,00 aan salaris gemachtigde,
- te vermeerderen, indien betekening van het vonnis heeft plaatsgevonden, met de explootkosten van betekening van het vonnis,
verklaart dit vonnis tot zover uitvoerbaar bij voorraad,
wijst het meer of anders gevorderde af.
Dit vonnis is gewezen door mr. A.H.M.J.F. Piëtte en in het openbaar uitgesproken.
type: em
coll:
"
ECLI_NL_RBAMS_2014_7231.xml|True|"Airbnb, onderverhuur, toeristen, in strijd met huurovereenkomst, ontruiming.



Kenmerk	: KK 14-747
Datum		: 22 oktober 2014

Vonnis van de kantonrechter te Amsterdam op de vordering in kort geding in de zaak van:
wonende te [woonplaats]
eiser, nader te noemen [eiser]
gemachtigde: mr. C.J.M. Seuren
t e g e n:
wonende te [woonplaats]
gedaagde, nader te noemen [gedaagde]
gemachtigde: mr. S. Hulsman.
Bij dagvaarding van 1 mei 2014 heeft [eiser] een voorziening gevorderd. Ter terechtzitting van 3 juni 2014 is de zaak mondeling behandeld. Voorafgaand hebben partijen nog stukken ingediend. [eiser] is verschenen, vergezeld door zijn gemachtigde en [naam 1]. Ook was de buurman van gedaagde aanwezig, [naam 2]. [gedaagde] is verschenen, vergezeld door zijn gemachtigde. Partijen hebben ter zitting hun standpunten nader toegelicht, [gedaagde] aan de hand van een pleitnota, en vragen van de kantonrechter beantwoord. De griffier heeft aantekeningen gemaakt, welke aan het dossier zijn toegevoegd.
Daarna is de zaak aangehouden tot 1 september 2014, om partijen in de gelegenheid te stellen de zaak onderling te regelen. Partijen hebben geen regeling getroffen en bij brief met producties, alhier binnengekomen op 1 september 2014, heeft [eiser] verzocht om vonnis te wijzen.
De mondelinge behandeling is vervolgens voortgezet op 9 oktober 2014, alwaar dezelfde personen zijn verschenen als op 3 juni 2014. [gedaagde] heeft voorafgaand stukken overgelegd. Ook [eiser] heeft nog stukken overgelegd en zijn eis gewijzigd. Partijen hebben ter zitting hun (nieuwe) standpunten nader toegelicht en vragen van de kantonrechter beantwoord. De griffier heeft opnieuw aantekeningen gemaakt, welke eveneens aan het dossier zijn toegevoegd.
Tot slot is vonnis bepaald op heden.
1. Als uitgangspunt in dit geding geldt het navolgende:
[gedaagde] huurt van [eiser] sinds 1 maart 2004 de woning aan [adres] (verder: het gehuurde). Het gehuurde bestaat uit de tweede, derde en vierde verdieping van het pand. De huurprijs bedraagt thans € 1.311,17 per maand, welke bij vooruitbetaling is verschuldigd. In de huurovereenkomst is bepaald dat het gehuurde uitsluitend is bestemd om te worden gebruikt als woonruimte.
Op de huurovereenkomst zijn algemene bepalingen van toepassing. De artikelen 1.1 en 1.3 van die bepalingen luidt:
De artikelen 3.1 en 3.2 van de algemene bepalingen luiden:
Bij vonnis van de kantonrechter van 4 december 2013 is [gedaagde] veroordeeld tot betaling aan [eiser] van een huurachterstand van € 1.309,69 met rente en kosten.
Bij brieven van 1 november 2012, 18 december 2013, 8 april 2014 en 14 april 2014 heeft [eiser] [gedaagde] gewezen op de huurachterstand en op het feit dat wijzigingen in het gehuurde aanbrengen niet is toegestaan. In de laatste twee brieven is [gedaagde] aangesproken op het feit dat hij het gehuurde niet mag onderverhuren.
2. [eiser] vordert primair [gedaagde] te veroordelen om het gehuurde te ontruimen en ter beschikking van [eiser] te stellen, met machtiging van [eiser] de ontruiming zelf te bewerkstelligen met de hulp van de sterke arm. Voorts vordert [eiser] [gedaagde] – na herhaalde wijziging van eis – te veroordelen tot betaling van € 1.054,02 aan hoofdsom en € 647,29 aan buitengerechtelijke incassokosten. De wettelijke rente wordt gevorderd vanaf de dag van dagvaarding. Over de periode tot de datum van de ontruiming van het gehuurde vordert [eiser] veroordeling van [gedaagde] tot doorbetaling van de huur.
3. Subsidiair vordert [eiser] [gedaagde] te veroordelen om binnen 8 dagen na betekening van het  vonnis een aanvang te maken met het uitvoeren van de zaken als weergegeven onder punt 13 van de dagvaarding en deze drie weken na betekening van het vonnis deugdelijk op te leveren, een en ander op verbeurte van een dwangsom. Daarnaast vordert [eiser] [gedaagde] te veroordelen om per direct te stoppen met het exploiteren van het gehuurde als pension/Bed and Breakfast dan wel het onderverhuren van het gehuurde aan derden, eveneens op verbeurte van een dwangsom.
4. [eiser] stelt ter onderbouwing dat [gedaagde] na december 2013 (opnieuw) een huurachterstand heeft laten ontstaan, bij laatste akte gespecificeerd op een bedrag van € 1.054,02. Daarnaast heeft [gedaagde] zonder voorafgaande toestemming van [eiser] en in strijd met de artikelen 3.1 en 3.2 van de algemene bepalingen voorzieningen aangebracht in het gehuurde, op een ondeugdelijke manier waardoor schade is ontstaan aan het gehuurde. Zo heeft [gedaagde] een keuken aangebracht op de tweede verdieping en heeft hij laminaat gelegd in de slaapkamer. Deze dient [gedaagde] te verwijderen. Verder moet [gedaagde] (onder meer) aanpassingen in de badkamer ongedaan maken en de originele keuken op de derde verdieping terugplaatsen. Bij dit alles komt nog dat [gedaagde] tekort schiet in zijn verplichtingen ex artikel 1.3 van de algemene bepalingen, omdat hij het gehuurde zonder toestemming van [eiser] onderverhuurt aan toeristen via [naam 3]. Omwonenden ondervinden hiervan overlast. Niet alleen geluidsoverlast maar ook door de zoveelste lekkage die is ontstaan als gevolg van het laten overlopen van het bad. [eiser] heeft derhalve recht en belang om deze voorziening te vorderen. Hij dient rustig woongenot te verschaffen aan de andere huurders in het pand en [eiser] kan niet toestaan dat [gedaagde] in strijd met de huurovereenkomst het gehuurde als pension exploiteert.
5. [gedaagde] voert tegen de vordering – kort gezegd – aan dat hij het ontstaan van de huurachterstand erg betreurt en er alles aan doet deze in te lopen. Hij heeft recent nog twee bedragen overgemaakt waardoor de huurachterstand nu slechts € 54,- zou moeten bedragen. Ten aanzien van de aangebrachte voorzieningen voert [gedaagde] aan dat [eiser] hiervoor mondelinge toestemming heeft gegeven. Dat blijkt ook wel uit het feit dat [eiser] eind 2012 in het gehuurde is geweest en zijn goedkeuring heeft gegeven. Verder zijn de voorzieningen enkel aangebracht omdat de aanwezige voorzieningen ernstig waren verouderd en [eiser] weigerde deze te vervangen. Dat er schade aan het gehuurde is veroorzaakt wordt uitdrukkelijk betwist en is ook niet onderbouwd.
6. [gedaagde] erkent dat hij korte tijd een verdieping heeft onderverhuurd via [naam 3]. [eiser] was hiervan op de hoogte en heeft gezegd dat het hem niet uitmaakte als [eiser] de huur maar voldeed. [gedaagde] heeft de advertentie inmiddels van de website [naam 3] afgehaald en ontkent dat hij op andere websites adverteert. Hij verhuurt de verdieping niet meer. Dat hij overlast zou veroorzaken is nieuw voor [gedaagde]. Hij is hier eerder nooit op aangesproken, behalve door één fanatieke buurman, van wie [gedaagde] zelf ook overlast ervaart. Wat betreft de lekkage voert [gedaagde] aan dat dit een langlopend probleem is, overigens niet veroorzaakt door wangedrag van toeristen, en dat [gedaagde] zijn medewerking altijd heeft verleend om het op te lossen.
7. [gedaagde] heeft derhalve niet gehandeld in strijd met verplichtingen uit de huurovereenkomst en concludeert tot afwijzing van de vordering, ook al omdat de gevolgen van een ontruiming voor hem immens zijn. Mochten de vorderingen toch worden toegewezen, dan vraagt [gedaagde] hem een termijn van zes maanden te geven en het vonnis niet uitvoerbaar bij voorraad te verklaren.
8. De zaak is aanvankelijk aangehouden zodat partijen een regeling in der minne konden treffen. Daarbij zijn een aantal uitgangspunten meegegeven aan partijen. Nu geen regeling is getroffen zal de zaak ten volle worden beoordeeld.
9. In dit kort geding dient te worden beoordeeld of de in deze zaak aannemelijk te achten omstandigheden een ordemaatregel vereisen, dan wel of de vordering van [eiser] in een bodemprocedure een zodanige kans van slagen heeft dat het gerechtvaardigd is op de toewijzing daarvan vooruit te lopen door het treffen van een voorziening zoals gevorderd. Het navolgende behelst dan ook niet meer dan een voorlopig oordeel over het geschil tussen partijen.
10. [gedaagde] heeft de voor de zitting van 9 oktober 2014 in het geding gebrachte specificatie niet weersproken. [gedaagde] heeft wel aangevoerd dat hij op 8 oktober en 9 oktober 2014 nog twee betalingen van elk € 500,- in mindering heeft voldaan. Ter zitting is gebleken dat deze bedragen zijn overgemaakt naar een ander rekeningnummer dan dat van [eiser]. De huurachterstand tot en met oktober 2014 bedraagt derhalve nog steeds € 1.054,02. Dit bedrag wordt toegewezen, evenals de gevorderde rente, zij het vanaf de datum van de wijziging van eis.
11. Gezien de door [eiser] overgelegde producties staat voorshands vast dat [gedaagde] het gehuurde te huur heeft aangeboden op verschillende websites, waaronder die van [naam 3]. [gedaagde] heeft dat ter zitting ook erkend; drie weken voor de eerste mondelinge behandeling heeft [gedaagde] volgens eigen zeggen nog verhuurd aan toeristen. Uit afdrukken van de website blijkt dat [gedaagde] zowel een appartement op 2-hoog als op 3-hoog heeft aangeboden, de één voor £ 125 en £ 146 per nacht. Uit de bij de advertentie geplaatste beoordelingen volgt dat het appartement op 2-hoog reeds in januari 2013 (of kort daarvoor) en vervolgens in februari en maart 2014 meerdere keren is verhuurd aan toeristen. Daarnaast blijkt uit de producties dat met de appartementen op 2-hoog en 3-hoog op een Franse en een Duitse website is geadverteerd in het kader van korte (onder)verhuur.
11. Dat [eiser] toestemming heeft gegeven voor de onderverhuur aan toeristen dan wel dat heeft gedoogd, zoals [gedaagde] betoogt, is niet aannemelijk geworden. Uit de eerder door zijn gemachtigde gezonden brieven blijkt dat [eiser] [gedaagde] heeft aangesproken op het feit dat hij wijzigingen in het gehuurde aanbracht en het gehuurde onderverhuurde. [gedaagde] heeft de onderverhuur nadien overigens voortgezet.
11. Onderverhuur is – behoudens toestemming van de verhuurder, welke in onderhavig geval niet aannemelijk is geworden – in strijd met de artikelen 1.1 en 1.3 van de algemene bepalingen behorend bij de huurovereenkomst. In zoverre is sprake van een tekortkoming aan de zijde van [gedaagde]. Nu het commerciële, telkens kortdurende verhuur aan toeristen betreft, waarvoor [gedaagde] een in vergelijking met de feitelijke huurprijs (zeer) hoge huurprijs in rekening brengt, kwalificeert de onderverhuur als een zodanige tekortkoming dat voorshands geoordeeld wordt dat deze tekortkoming in een bodemprocedure zal leiden tot een ontbinding van de huurovereenkomst. Het is dan ook gerechtvaardigd om op de toewijzing daarvan vooruit te lopen door het treffen van de voorziening zoals gevorderd. De ontruiming wordt toegewezen, waarbij [gedaagde] een termijn van een maand zal krijgen om het gehuurde te ontruimen. Voor een langere termijn is geen aanleiding en evenmin zijn er bijzondere omstandigheden die zich verzetten tegen uitvoerbaar bij voorraad verklaring van het vonnis.
11. Of [gedaagde] al dan niet voorzieningen heeft aangebracht in het gehuurde, zonder daarvoor toestemming te hebben gekregen van [eiser], kan gezien het voorgaande thans in het midden blijven.
11. De buitengerechtelijke kosten worden afgewezen. [eiser] heeft onvoldoende aangetoond dat deze kosten - anders dan ter voorbereiding van de procedure, waarvoor de proceskostenveroordeling reeds een vergoeding bevat - zijn gemaakt na het vonnis van 4 december 2013.
11. Gelet op de afloop van de procedure wordt [gedaagde] veroordeeld in de kosten gevallen aan de zijde van [eiser].
De kantonrechter:
veroordeelt [gedaagde] om het gehuurde aan [adres] binnen een maand na heden te ontruimen en ter beschikking van [eiser] te stellen, welke ontruiming zo nodig door de deurwaarder bewerkstelligd kan worden met behulp van de sterke arm conform het in art. 555 e.v. jo. 444 Rv bepaalde;
veroordeelt [gedaagde] om aan [eiser] te betalen:- € 1.054,02 aan huurachterstand tot en met oktober 2014, vermeerderd met de wettelijke rente over vanaf 9 oktober 2014 tot de dag van voldoening- € 1.311,17 per maand of elk gedeelte van een maand vanaf 1 november 2014 tot de ontruiming van het gehuurde;
veroordeelt [gedaagde] in de kosten van de procedure gevallen aan de zijde van [eiser], tot op heden begroot op;
- voor verschuldigd griffierecht
€
219,00
- voor het exploot van dagvaarding
€
95,74
- voor salaris van gemachtigde
€
400,00
in totaal:
€
714,74
één en ander, voor zover verschuldigd, inclusief btw;
veroordeelt [gedaagde] tot betaling van een bedrag van € 50,00 aan nasalaris, te verhogen met een bedrag van € 68,00 onder de voorwaarde dat het vonnis is betekend en [gedaagde] niet binnen 14 dagen na aanschrijving vrijwillig aan het vonnis heeft voldaan, een en ander voor zover van toepassing, inclusief btw;
verklaart de veroordelingen uitvoerbaar bij voorraad;
wijst af het meer of anders gevorderde.
Aldus gewezen door mr. M.V. Ulrici, kantonrechter, en uitgesproken ter openbare terechtzitting van 22 oktober 2014 in tegenwoordigheid van de griffier.
De griffier
De kantonrechter
"
ECLI_NL_RBALM_2009_BK4851.xml|True|"Ontruiming woning in verband met professionele, bedrijfsmatige hennepkwekerij.
RECHTBANK ALMELO
Sector civiel recht
zaaknummer: 106381 / KG ZA 09-346
datum vonnis: 20 november 2009 (gc)
Vonnis van de voorzieningenrechter in de rechtbank Almelo, rechtdoende in kort geding, in de zaak van:
de stichting
Woningstichting X,
gevestigd te Enschede,
eiseres,
advocaat: mr. R.J. Leijssen te Enschede,
tegen
Y,
wonende te Enschede,
gedaagde,
advocaat: mr. M.E. Kikkert te Enschede.
Het procesverloop
Eiseres heeft gevorderd als vermeld in de dagvaarding.
De zaak is behandeld ter terechtzitting van 13 november 2009. Ter zitting zijn verschenen: mevrouw C. P. en mevrouw G. ter B., beiden woonconsulent bij eiseres, vergezeld door mr. Leijssen en gedaagde vergezeld door mr. Kikkert. De standpunten zijn toegelicht.
Het vonnis is bepaald op vandaag.
De beoordeling van het geschil en de motivering van de beslissing
1.	In deze zaak staat het navolgende vast.
-	Gedaagde huurt sinds 8 maart 2007 van eiseres de woning aan de …… te …….. Op deze overeenkomst zijn de algemene voorwaarden van eiseres van toepassing.
-	Op 16 september 2009 is de politie binnengevallen in genoemde huurwoning en heeft geconstateerd dat in de schuur een hennepplantage aanwezig is.
2.	Bij dagvaarding vordert eiseres, kort gezegd, de ontruiming van gedaagde, de ontruiming te mogen bewerkstelligen met behulp van de sterke arm en om gedaagde te veroordelen in de kosten van de onderhavige procedure.
3.	Eiseres stelt daartoe dat de schuur van de woning van gedaagde is gebruikt voor het kweken van hennep. Hennepkwekerijen kunnen ernstige schade veroorzaken aan het gehuurde door kortsluiting en door oververhitting kan brand ontstaan. Daarnaast is de hoge luchtvochtigheid en warmte waarmee het kweken gepaard gaat schadelijk voor het gehuurde. Uit het door de politie opgemaakte proces-verbaal is gebleken dat gedaagde te kennen heeft gegeven dat de kwekerij van haar was en de aanwezige politiebeambten hebben geconstateerd dat het een professionele kwekerij betrof. Het exploiteren van een hennepkwekerij is in strijd met de tussen partijen bestaande huurovereenkomst en met de op die overeenkomst van toepassing zijnde algemene voorwaarden. Dit is een ernstige wanprestatie, die in gevolge artikel 6:265 BW grond geeft voor beëindiging van de huurovereenkomst en om vooruitlopend daarop de ontruiming van het gehuurde te vorderen. Het spoedeisende belang is gegeven omdat enerzijds eiseres in het geval van hennepkwekerijen een lik op stuk beleid voert en anderzijds de kans op herhaling groot is.
4.	Gedaagde heeft verweer gevoerd. Allereerst heeft gedaagde gesteld dat geen spoedeisend belang door eiseres is aangetoond. Bij de vraag of sprake is van een spoedeisend belang dient een afweging plaats te vinden van de belangen van partijen, beoordeeld naar de toestand ten tijde van de uitspraak. Eiseres heeft gesteld dat er schade aan de woning is toegebracht omdat de kweek gepaard gaat met een hoge luchtvochtigheidsgraad en warmte. Deze stelling heeft zij echter niet concreet gemaakt en is dus onvoldoende gesteld om de mogelijk voor de belangenafweging van belang zijnde aspecten te kunnen aannemen. Daarnaast is de gevorderde voorziening verre van voorlopig. Na ontruiming zal terugkeer in de woning door gedaagde niet meer mogelijk zijn aangezien de woning aan een ander zal zijn verhuurd. Om die reden moet in kort geding terughoudend met tot ontruiming strekkende vorderingen worden omgegaan. Bovendien is de vermeende kwekerij al op 16 september 2009 opgeruimd en gevaar voor recidive is niet meer aanwezig. Alle belangen afwegend is thans geen sprake van een situatie die dusdanig acuut of ernstig is, dat een bodemprocedure niet kan worden afgewacht.
4.1	Gedaagde erkent dat door de politie op 16 september 2009 een inval is gedaan. In de woning zelf is echter geen hennepkwekerij aangetroffen. Uit het door de politiebeambten opgemaakte proces-verbaal blijkt, dat zij hebben gezien dat twee mannen bezig waren in het schuurtje bij de woning en dat in het schuurtje enkele voor hennepkweek benodigde attributen zijn aangetroffen. Er was echter geen sprake van een in werking zijnde hennepkwekerij, laat staan dat sprake was van op bedrijfsmatige en professionele wijze kweken van hennep. Daarvoor waren niet alle benodigde attributen in het schuurtje aanwezig. Gedaagde heeft de schuur vanwege financiële omstandigheden willen gaan gebruiken als kwekerij en ook als zodanig ingericht, maar zij heeft zich naderhand bedacht en haar ex-man verzocht de spullen definitief weg te gooien en op te ruimen. Plantjes zijn nooit in de schuur gepoot. Van een wanprestatie die grond geeft de huur overeenkomst te ontbinden is dan ook geen sprake.
5.	De voorzieningenrechter overweegt dat eiseres voldoende aannemelijk heeft gemaakt dat zij een spoedeisend belang heeft bij een voorlopige voorziening als gevorderd en dat de uitkomst van een bodemprocedure niet kan worden afgewacht, gelet op de aard van de verwijten die gedaagde worden gemaakt. Daarmee komt de voorzieningenrechter toe aan een materiële beoordeling van het geschil.
6.	De voorzieningenrechter overweegt dat de vordering van eiseres kan worden toegewezen. Uit het door de politiebeambten opgemaakte proces-verbaal blijkt dat zij in de bij de door gedaagde gehuurde woning behorende schuur diverse attributen benodigd voor een hennepkwekerij hebben aangetroffen en dat zij in de vuilcontainer voor die schuur diverse restanten, zoals onder andere tuinaarde, blokjes glaswol en delen plantenresten van hennepplanten, afkomstig van een hennepkwekerij hebben aangetroffen. De in de schuur aanwezige attributen wijzen volgens het proces-verbaal op een kwekerij voor mogelijk 125 hennepplanten. Naar het oordeel van de voorzieningenrechter staat hiermee vast dat gedaagde op bedrijfsmatige wijze hennep heeft gekweekt in de bij de woning behorende schuur. Het verweer van gedaagde dat het niet ging om een professionele of bedrijfsmatige kwekerij faalt. Zij heeft  immers verklaard dat de kwekerij van haar was en is opgezet als gevolg van financiële problemen. Gedaagde kweekte dus hennep om er geld mee te verdienen, en dus bedrijfsmatig. Ook de conclusie in het proces-verbaal van de politiebeambten dat het mogelijk was om ongeveer 125 hennepplanten te kweken wijst op de aanwezigheid van een bedrijfsmatige en professionele kwekerij dan wel dat een dergelijke kwekerij aanwezig is geweest. Dat ten tijde van de inval geen volledige kwekerij meer werd aangetroffen in de schuur doet aan de tekortkoming in het verleden niets af. Eiseres heeft dan ook het recht om op grond van artikel 6:265 BW in een bodemprocedure de overeenkomst te ontbinden en om, vooruitlopend daarop, de ontruiming te vorderen.
7.	De gevorderde termijn om gedaagde te gebieden om de woning binnen zeven dagen na betekening van het vonnis te ontruimen is, gelet op de bij gedaagde geconstateerde ernstige ziekte, naar het oordeel van de voorzieningenrechter te kort. Gedaagde zal wellicht onderzoeken en behandelingen moeten ondergaan en deze zullen haar hinderen in een zoektocht naar een andere woning. De voorzieningenrechter zal de termijn aldus verlengen dat gedaagde uiterlijk voor 16 januari 2010 de woning zal moeten hebben verlaten.
8. 	De gevorderde machtiging om de ontruiming zo nodig zelf te doen uitvoeren met behulp van de sterke arm van justitie zal worden afgewezen, omdat zij ingevolge artikel 556 lid 1 en artikel 557 Rv overbodig is.
De beslissing
De voorzieningenrechter:
I.	Veroordeelt gedaagde om uiterlijk voor 16 januari 2010 de woning staande en gelegen aan de Dr. Eekmanstraat 18 te Enschede met al het hare en de haren te ontruimen en te verlaten.
II.	Veroordeelt gedaagde in de kosten van dit geding, tot op deze uitspraak aan de zijde van eiseres begroot op € 334,25 aan verschotten en € 527,00 aan salaris van de advocaat.
III.	Verklaart dit vonnis tot zover uitvoerbaar bij voorraad.
IV.	Wijst af het meer of anders gevorderde.
Dit vonnis is gewezen te Almelo door mr. Koopmans, voorzieningenrechter, en uitgesproken ter openbare terechtzitting van 20 november 2009, in tegenwoordigheid van de griffier.
"
ECLI_NL_RBLIM_2017_5313.xml|True|"Huurzaak. Vordering ingesteld tegen zowel de onder bewind gestelde huurders als tegen de bewindvoerder. Ten aanzien van de rechthebbenden wordt de vordering niet ontvankelijk verklaard.
Burgerlijk recht
Zittingsplaats Maastricht
Zaaknummer: 5011764 \ CV EXPL  16-3938

in de zaak van:

gevestigd te Eindhoven,
eisende partij,
gemachtigde Syncasso Gerechtsdeurwaarders,
tegen:



gedaagde partij,
gemachtigde mr. M.J.M.H. Nass.
Het verloop van de procedure blijkt uit:
de dagvaarding
de conclusie van antwoord
de beslissing waarbij een comparitie van partijen is bepaald
de akte inbreng producties van eisende partij t.b.v. de comparitie
het proces-verbaal van comparitie van 21 september 2016
de conclusie van repliek
de conclusie van dupliek
de akte uitlating van eisende partij
de rolbeschikking van 22 februari 2017
de akte uitlating van gedaagde partij.
Ten slotte is vonnis bepaald.
Gedaagde partij sub 2 (verder te noemen [gedaagde sub 2] ) en gedaagde partij sub 3 (verder te noemen [gedaagde sub 3] ) huren van eisende partij de woning aan de [adres] te [woonplaats] . Over de goederen van [gedaagde sub 2] en [gedaagde sub 3] is door de kantonrechter te Maastricht met ingang van 1 februari 2014 een bewind ingesteld, met benoeming van [naam bewindvoerder] , handelend onder de naam [handelsnaam] , tot bewindvoerder. Bij beschikking van de kantonrechter te Maastricht van 30 september 2016 is [naam bewindvoerder] geschorst als bewindvoerder over de goederen van [gedaagde sub 2] en [gedaagde sub 3] . Bij beschikking van 12 oktober 2016 heeft de kantonrechter de op 30 september 2016 uitgesproken schorsing gehandhaafd met benoeming van Adactio Bewindvoeringen B.V. tot tijdelijk opvolgend bewindvoerder. Bij akte van 22 maart 2017 heeft de gemachtigde mr. M.J.M.H. Nass verklaart dat Adactio Bewindvoeringen B.V. zich stelt als formele procespartij en de eerder aan de zijde van gedaagde partij ingenomen standpunten tot de hare maakt.
Eisende partij vordert – samengevat en na aanpassing van de vordering ter zake de huurachterstand bij repliek – ontbinding van de met [gedaagde sub 2] en [gedaagde sub 3] gesloten huurovereenkomst met veroordeling van gedaagde partij tot ontruiming van het gehuurde en betaling van € 5.307,28, vermeerderd met rente en kosten.
Gedaagde partij voert verweer.
Op de stellingen van partijen wordt hierna, voor zover van belang, nader ingegaan.
Er is een bewind ingesteld over de goederen van [gedaagde sub 2] en [gedaagde sub 3] . Gelet op het bepaalde in artikel 1:441 lid 1 BW betekent dit dat de bewindvoerder gedaagde partij zowel in als buiten rechte vertegenwoordigt ter zake van kwesties die de onder het bewind gestelde goederen betreffen. Ten aanzien van [gedaagde sub 2] en [gedaagde sub 3] dient eisende partij daarom niet ontvankelijk te worden verklaard.
Adactio Bewindvoeringen B.V. stelt zich op het standpunt dat er een huurprijs van € 660,00 is overeengekomen in plaats van € 661,00, dat er een afspraak zou zijn gemaakt met [naam bewindvoerder] dat in afwachting van meer duidelijkheid over de financiële situatie van [gedaagde sub 2] en [gedaagde sub 3] niet zou worden overgegaan tot invordering van de in februari 2014 bestaande achterstallige huur. Adactio Bewindvoeringen B.V. betwist de hoogte van de thans bij repliek gevorderde achterstallige huur ad € 4.716,76 en de verschuldigdheid van buitengerechtelijk incassokosten. Adactio Bewindvoeringen B.V. is van mening dat het belang bij woonruimte voor [gedaagde sub 3] en haar minderjarige zoon van 7 jaar oud dient te prevaleren boven het belang van eisende partij bij ontbinding van de huurovereenkomst en ontruiming van het gehuurde. Er wordt verzocht in geval van ontruiming een ontruimingstermijn van 6 weken toe te staan en de veroordeling niet uitvoerbaar bij voorraad te verklaren omdat in geval van een afwijzing in hoger beroep de ontruiming niet meer ongedaan gemaakt kan worden.
Eisende partij betwist dat met [naam bewindvoerder] afspraken zijn gemaakt over het voorlopig niet invorderen van de huurachterstand. Eisende partij stelt dat zij de betalingen steeds heeft afgeboekt op het oudste openstaande bedrag nu geen betalingskenmerk werd aangegeven door [naam bewindvoerder] . Eisende partij stelt dat in november 2011 een huurprijs van € 600,00 is overeengekomen welke per 1 juli 2015 € 661,00 bedroeg en per 1 juli 2016 € 674,88 per maand. Omdat niet de exacte maandbedragen werden betaald ontstond er verschil in de achterstand. Per oktober 2016 bedraagt de huurachterstand volgens eisende partij € 4.716,76 welk bedrag wordt gevorderd.
De kantonrechter stelt vast dat Adactio Bewindvoeringen B.V. haar stelling dat de huur in 2016 € 660,00 zou bedragen in plaats van € 661,00 niet heeft onderbouwd, zodat gelet op de gemotiveerde betwisting van eisende partij deze blote stelling zal worden gepasseerd. Nu de bij repliek overgelegde betalingsspecificatie niet gemotiveerd wordt weersproken door Adactio Bewindvoeringen B.V.  gaat de kantonrechter uit van een huurachterstand per oktober 2016 van € 4.716,76.
Ook de stelling dat [naam bewindvoerder] met eisende partij afspraken zou hebben gemaakt over de huurachterstand moet de kantonrechter passeren nu Adactio Bewindvoeringen B.V.  deze stelling met geen enkel stuk heeft onderbouwd.
De kantonrechter is van oordeel dat gelet op de vastgestelde huurachterstand in redelijkheid van eisende partij niet gevergd kan worden [gedaagde sub 2] en [gedaagde sub 3] nog langer in het genot van het gehuurde te laten. De door Adactio Bewindvoeringen B.V.  gestelde omstandigheden dat [gedaagde sub 2] en [gedaagde sub 3] in de loop van deze procedure zijn gescheiden, [gedaagde sub 2] elders is gaan wonen en [gedaagde sub 3] met haar zoontje van 7 jaar nog steeds in het pand woont, maakt dit niet anders. Het belang van eisende partij bij een ontbinding van de huurovereenkomst en ontruiming van het gehuurde dient te prevaleren,
met dien verstande dat een redelijke ontruimingstermijn van twee weken gehanteerd zal moeten worden.
Adactio Bewindvoeringen B.V. betwist de gevorderde uitvoerbaar bij voorraad verklaring en stelt dat een na een ontruimingsvonnis uitgevoerde ontruiming niet meer ongedaan gemaakt kan worden. De kantonrechter is van oordeel dat Adactio Bewindvoeringen B.V. geen bijzondere omstandigheden aanvoert op grond waarvan de gevorderde uitvoerbaar bij voorraad verklaring zou moeten worden afgewezen. Indien op enig moment daadwerkelijk sprake zou zijn van een acute noodtoestand bestaat de mogelijkheid van een executiegeschil. Van een noodtoestand is de kantonrechter thans niet gebleken. Ook dit verweer wordt gepasseerd.
Eisende partij vordert een bedrag van € 590,52 aan buitengerechtelijke incassokosten. Adactio Bewindvoeringen B.V. betwist de verschuldigdheid van deze kosten. De kantonrechter is van oordeel dat het bedrag aan gevorderde buitengerechtelijke incassokosten, nu eisende partij aangeeft dat er werkzaamheden zijn verricht gericht op het buitengerechtelijk verkrijgen van haar vordering, in redelijkheid en billijkheid toewijsbaar is, nu deze kosten binnen het in het Besluit vergoeding voor buitengerechtelijk incassokosten genoemde tarief vallen.
De kantonrechter acht geen termen aanwezig Adactio Bewindvoeringen B.V.  toe te laten tot bewijslevering.
Adactio Bewindvoeringen B.V.  zal als de in het ongelijk gestelde partij worden veroordeeld in de kosten van deze procedure. De kosten aan de zijde van eisende partij worden begroot op:
dagvaarding	€ 77,75
griffierecht	471,00
salaris gemachtigde
totaal 	€  1.548,75
De kantonrechter zal dit vonnis tot zover uitvoerbaar bij voorraad verklaren.
De kantonrechter
verklaart eisende partij niet ontvankelijk in haar vordering ingesteld tegen [gedaagde sub 2] en [gedaagde sub 3] ,
ontbindt de bestaande huurovereenkomst met betrekking tot het gehuurde, staande en gelegen aan de [adres] te [woonplaats] ,
veroordeelt Adactio Bewindvoeringen B.V. om binnen twee weken na betekening van dit vonnis het gehuurde met personen en zaken te ontruimen en te verlaten en met overgifte van de sleutels ter vrije beschikking van eisende partij te stellen,
veroordeelt Adactio Bewindvoeringen B.V. om aan eisende partij tegen behoorlijk bewijs van kwijting te voldoen een bedrag van € 5.307,28, vermeerderd met de wettelijke rente over € 4.716,76 vanaf de respectievelijk huurvervaldatum tot aan de dag der algehele voldoening,
veroordeelt Adactio Bewindvoeringen B.V. voorts om aan eisende partij tegen behoorlijk bewijs van kwijting te voldoen een bedrag van € 661,00 per maand of gedeelte van een maand, ingaande 1 november 2016 tot aan het tijdstip der ontruiming,
veroordeelt Adactio Bewindvoeringen B.V. in de proceskosten aan de zijde van eisende partij gevallen en tot op heden begroot op € 1.548,75,
verklaart dit vonnis tot zover uitvoerbaar bij voorraad,
wijst het meer of anders gevorderde af.
Dit vonnis is gewezen door mr. J.J. Groen en in het openbaar uitgesproken.
type: HMUI
coll: JA
"
ECLI_NL_RBMNE_2015_3075.xml|True|"Huurovereenkomst woonruimte, sociale woningbouwvereniging, hennep, zero tolerance-beleid, minderjarige kinderen, huuropzeggingsformulier, wilsgebrek, gerechtvaardigd vertrouwen. Huurder is er in kort geding niet in geslaagd om aannemelijk te maken dat de huurovereenkomst onder invloed van een wilsgebrek is opgezegd. Verhuurder mocht vertrouwen op de juistheid van de verklaring van huurder, mede met het oog op de overeengekomen duur van de opzegtermijn van vijf maanden. De gevorderde ontruiming wordt toegewezen.

Afdeling Civiel recht
kantonrechter
locatie Almere
zaaknummer / rolnummer: 4006845 MV EXPL  15-75

in de zaak van
de stichting

gevestigd te Amsterdam,
eiseres,
gemachtigde mr. H.M.G. Brunklaus, advocaat te Amsterdam,
tegen

wonende te [woonplaats],
gedaagde,
gemachtigde mr. H.F. Govers, advocaat te Amsterdam.
Partijen zullen hierna Ymere en [gedaagde] genoemd worden.
Het verloop van de procedure blijkt uit:
de dagvaarding van 9 april 2015 met producties 1 tot en met 7b
de fax van 15 april 2015 van Ymere met productie 8
de fax van 16 april 2015 van Ymere met productie 9
de fax van 15 april 2015 van [gedaagde] met 6 producties
de mondelinge behandeling op 17 april 2015
de pleitnota van Ymere
de pleitnota van [gedaagde].
Ten slotte is vonnis bepaald.
[gedaagde] huurt vanaf 1 april 2010 de woning aan het adres [adres] ([postcode]) in [woonplaats] van (de rechtsvoorganger van) Ymere. Het gehuurde betreft een woning in een portiekflat met een afzonderlijke berging in het souterrain. [gedaagde] bewoont de woning met haar twee minderjarige kinderen, een dochter van (bijna) zes jaar en een zoon van zes maanden.
De schriftelijke huurovereenkomst bepaalt onder meer dat het gehuurde uitsluitend bestemd is om te worden gebruikt als woonruimte.
Omstreeks medio 2014 heeft [gedaagde] de bij het gehuurde behorende berging in gebruik gegeven aan een derde. Zij heeft daartoe haar enige sleutel van de berging aan die persoon afgegeven.
Op 23 januari 2015 trof [gedaagde] enkele politieagenten op de galerij bij haar woning. Deze agenten hebben [gedaagde] verzocht haar berging voor hen te openen. [gedaagde] had geen sleutel van haar berging, waarna de agenten de deur van de berging hebben geforceerd. In de berging zijn 48 hennepplanten aangetroffen in een kweektent. Uit het hennepinformatiebericht van de politie volgt dat ook drie aangesloten verlichtingsarmaturen zijn aangetroffen die waren aangesloten op een tijdschakelaar. De politie heeft geconstateerd dat de aan- en afvoer van lucht automatisch gebeurde en dat de lucht werd gefilterd door een koolstoffilter.
Energiebedrijf Liander heeft de elektriciteitsmeter verwijderd.
Op maandag 26 januari 2015 heeft [gedaagde] Ymere telefonisch geïnformeerd over het voorval op vrijdag 23 januari 2015. Ymere heeft [gedaagde] uitgenodigd voor een gesprek dat op 29 januari 2015 heeft plaatsgevonden op het kantoor van Ymere.
De politie heeft het voorval gemeld bij de gemeente Weesp en bij Ymere.
Op 5 februari 2015 hebben twee medewerkers van Ymere een huisbezoek bij [gedaagde] afgelegd. Op dat moment waren eveneens twee hulpverleners (Jeugdzorg/Sociaal Wijkteam) aanwezig alsook de schoonouders van [gedaagde]. De ontstane situatie is besproken, en een huuropzeggingsformulier is door de medewerkers van Ymere achtergelaten.
Bij brief van 5 februari 2015 heeft Ymere [gedaagde] onder meer het volgende geschreven:
‘(…) Op 23 januari 2015 heeft de politie geconstateerd dat u in deze woning een hennepplantage en/of hennepverwerkingsbedrijf heeft aangelegd.
(…) Daarnaast heeft u uzelf, uw buren en het bezit van Ymere in groot gevaar gebracht. Een hennepplangage is brandgevaarlijk. Ook is er een verhoogde kans op lekkage en schimmelvorming.
Ymere neemt geen genoegen met deze situatie. Aangezien u in strijd handelt met de huurovereenkomst die u met ons bent aangegaan, hebt u geen recht meer op de woning. Wij sommeren u om binnen 8 dagen na dagtekening van deze brief schriftelijk de huur op te zeggen. U kunt hiervoor gebruik maken van bijgevoegd huuropzeggingsformulier. Als einddatum stellen wij 1 juli 2015 voor. (…)
Ik adviseer u dringend gehoor te geven aan onze sommatie. U voorkomt daarmee dat wij een juridische procedure wegens wanprestatie tegen u moeten aanspannen. De deurwaarder ontruimt vervolgens de woning en int de boete. De woning wordt dan ontruimd. Alle kosten voor deze procedure komen bovendien voor uw rekening. (…)’
[gedaagde] heeft op 5 februari 2015 ‘s middags een door haar ondertekend huuropzeggingsformulier ingeleverd op het kantoor van Ymere.
Ymere heeft bij brief van 9 februari 2015 de opzegging van [gedaagde] aan [gedaagde] bevestigd en schrijft, voor zover van belang:
‘Wij hebben uw huuropzegging voor de woning aan [adres] te [woonplaats] ontvangen. Op uw verzoek zal onze huurovereenkomst officieel worden beëindigd op 30 juni 2015.’
Bij brief van 16 februari 2015 heeft [gedaagde] Ymere het volgende geschreven:
‘Uw interpretatie in uw schrijven van 9 februari: “Op uw verzoek zal onze huurovereenkomst officieel worden beëindigd op 30 juni 2015” is onjuist. Op 5 februari kreeg ik bezoek van uw medewerker die mij dwong een handtekening te zetten. Dat was nog voordat ik uw brief van 5 februari 2015 had ontvangen waarin ik werd gesommeerd om binnen acht dagen na 5 februari schriftelijk de huur op te zeggen (…) Er was geen hennep in mijn woning en ik heb ook niks aangelegd.(…) Er waren een aantal planten buiten mijn medeweten om in de berging. Ik droeg daarvan geen kennis. Ik heb dat meermaals naar waarheid verklaard. Ik was met mijn hoogzwangere buik bepaald niet bezig met de berging en het mogelijke misbruik dat daarvan werd gemaakt. (…)
(…) vernietig ik hierbij op grond van art. 3:44 lid 1 BW buitengerechtelijk de door bedreiging, bedrog en misbruik van omstandigheden tot stand gekomen rechtshandeling d.d. 5 februari jl. te weten de afgedwongen huurbeëindiging en ga ik ervan uit dat ik ook na 30 juni 2015 gewoon op dit adres in mijn woning zal blijven wonen.’
Ymere heeft bij brief van haar gemachtigde van 5 maart 2015 [gedaagde] meegedeeld niet akkoord te gaan met de herroeping van de huuropzegging.
Ymere vordert dat de kantonrechter, rechtsprekend in kort geding, bij uitvoerbaar bij voorraad verklaard vonnis, [gedaagde] veroordeelt de woning gelegen aan het adres [adres] ([postcode]) in [woonplaats], primair uiterlijk op 1 juli 2015, subsidiair binnen acht dagen na betekening van dit vonnis, te ontruimen en te verlaten en door overgave van de sleutels ter vrije en algehele beschikking van Ymere te stellen, met machtiging aan Ymere bij gebreke van voldoening aan deze ontruiming deze zelf te doen bewerkstelligen met behulp van de sterke arm van politie en justitie op kosten van [gedaagde], met veroordeling van [gedaagde] in de proceskosten.
[gedaagde] voert verweer.
Op de stellingen van partijen wordt hierna, voor zover van belang, nader ingegaan.
[gedaagde] stelt zich op het standpunt dat Ymere geen spoedeisend belang heeft bij haar vorderingen, omdat – volgens de primaire grondslag van de vordering van Ymere – de overeenkomst pas eindigt op 30 juni 2015. De kantonrechter is evenwel van oordeel dat in voldoende mate is gebleken van het spoedeisend belang van Ymere bij haar vorderingen gelet op het standpunt van [gedaagde] dat zij de woning niet op 30 juni 2015 wenst te verlaten.

Tussen partijen is in geschil of de door Ymere overgelegde Algemene Huurvoorwaarden zelfstandige woonruimte op de huurovereenkomst van toepassing zijn. [gedaagde] heeft betwist dat deze stukken bij de ondertekening van de huurovereenkomst gevoegd waren. Ymere heeft evenwel gemotiveerd aangevoerd dat haar rechtsvoorgangster De Woningbouw altijd een map aan de nieuwe huurder gaf met daarin naast de huurovereenkomst eveneens de toepasselijke huurvoorwaarden. Ter gelegenheid van de mondelinge behandeling heeft [gedaagde] erkend dat zij een map van De Woningbouw heeft ontvangen. Gelet hierop staat tussen partijen vast dat de Algemene Huurvoorwaarden zelfstandige woonruimte van toepassing zijn. Artikel 7 van deze voorwaarden luidt, voor zover van belang, als volgt:
Huurder zal het gehuurde, waaronder begrepen alle aanhorigheden, en de eventuele gemeenschappelijke ruimten, overeenkomstig de bestemming gebruiken en deze bestemming niet wijzigen. (…)
7.5.Het is huurder uitsluitend met voorafgaande schriftelijke toestemming van verhuurder toegestaan het gehuurde geheel of gedeeltelijk onder te verhuren of aan derde in gebruik te geven. (…)
Het is huurder niet toegestaan in het gehuurde hennep te kweken, dan wel andere activiteiten te verrichten die op grond van de Opiumwet strafbaar zijn gesteld. Verhuurder zal bij overtreding van deze bepaling ontbinding van de huurovereenkomst vorderen.

Aan haar primaire vordering legt Ymere ten grondslag dat de huurovereenkomst zal eindigen op 30 juni 2015 doordat [gedaagde] de huurovereenkomst heeft opgezegd en Ymere deze opzegging heeft aanvaard. Ymere stelt dat zij mocht vertrouwen op de verklaring van [gedaagde], zodat [gedaagde] aan deze opzegging gehouden dient te worden.
[gedaagde] verweert zich door te stellen dat de huuropzegging heeft plaatsgevonden onder invloed van een wilsgebrek, zodat zij niet aan haar opzegging gehouden kan worden en zij zich rechtsgeldig op de vernietiging van de huuropzegging kan beroepen. Ter onderbouwing van dit verweer voert [gedaagde] aan dat zij het huuropzeggingsformulier onder grote druk van Ymere heeft ondertekend. Op 5 februari 2015 zijn drie medewerkers van Ymere bij haar thuis geweest, naast nog twee hulpverleners vanuit de gemeente. Volgens [gedaagde] hebben deze medewerkers van Ymere haar meegedeeld dat zij verplicht was de huurovereenkomst nog diezelfde dag op te zeggen, omdat [gedaagde] anders – indien een ontruimingsprocedure door Ymere opgestart zou worden – binnen enkele dagen haar woning zou moeten verlaten en daarbij het risico liep dat haar kinderen haar zouden worden afgenomen. [gedaagde] stelt dat zij door de medewerkers van Ymere werd gerustgesteld doordat zij haar vertelden dat zij voor een urgentieverklaring in aanmerking zou komen. Volgens [gedaagde] is niet besproken of er opvangmogelijkheden voor haar en haar kinderen waren. [gedaagde] stelt dat zij de aanwezige hulpverleners heeft gevraagd of zij een woning zou krijgen. Nu blijkt achteraf dat [gedaagde] geen urgentieverklaring krijgt vanwege de aangetroffen hennep. Van de hulpverleners moest [gedaagde] een plan van aanpak maken voor de mogelijke situatie dat zij met haar kinderen op straat zou komen.
Ymere betwist dat zij [gedaagde] onder druk heeft gezet, en voert aan dat haar medewerkers [gedaagde] enkel hebben gewezen op (de consequenties van) het zero-tolerance beleid van Ymere. Ymere stelt dat zij [gedaagde] uiteen heeft gezet wat haar keuzemogelijkheden waren nu er hennep in haar woning is aangetroffen, namelijk dat zij kon instemmen met een vrijwillige ontbinding met een lange ontruimingstermijn, of een ontruimingsprocedure afwachten waarbij een korte ontruimingstermijn zou worden toegewezen. Ymere stelt dat zij [gedaagde] daarbij heeft uitgelegd dat zij vanwege de jonge kinderen bereid was om instemmen met een langere opzegtermijn. Ymere betwist [gedaagde] gedwongen te hebben ter plekke het formulier te ondertekenen. Zij stelt dat zij het formulier met daarbij de brief van 5 februari 2015 bij [gedaagde] heeft achtergelaten en haar erop heeft gewezen dat zij het formulier kon inleveren of per post op kon sturen. Volgens Ymere heeft zij [gedaagde] geadviseerd zich als woningzoekende in te schrijven, en heeft zij [gedaagde] gewezen op de mogelijkheid van het aanvragen van een urgentieverklaring. Aan het einde van het gesprek op 5 februari 2015 heeft Ymere [gedaagde] gevraagd of zij nog vragen had, en die had ze niet, aldus nog steeds Ymere. Ten slotte heeft Ymere aangevoerd dat bij het gesprek op 5 februari 2015 ook de schoonouders van [gedaagde] en twee hulpverleners van het sociaal wijkteam aanwezig waren, ook toen de medewerkers van Ymere de woning verlieten. Ymere stelt zich om deze redenen op het standpunt dat [gedaagde] voldoende gelegenheid heeft gehad om zich te beraden en ruggespraak te kunnen voeren voordat zij het formulier ondertekend bij Ymere heeft ingeleverd. Volgens Ymere was het uiteindelijk [gedaagde] zelf die de beslissing heeft genomen.
De kantonrechter stelt voorop dat beoordeeld moet worden of in deze procedure voldoende aannemelijk is geworden dat een rechter in een bodemprocedure tot het oordeel zou komen dat [gedaagde] de huurovereenkomst heeft opgezegd, zodat een vordering tot ontruiming ook in een eventuele bodemprocedure naar alle waarschijnlijk zou worden toegewezen.
De ondertekening door [gedaagde] van het huuropzeggingsformulier is een duidelijke en ondubbelzinnige handeling, waaruit haar instemming met de beëindiging van de huur blijkt. Gelet op het verweer van [gedaagde] dient beoordeeld te worden of de omstandigheden waaronder [gedaagde] het huuropzeggingsformulier heeft ondertekend met zich brengen dat zij zich op vernietigbaarheid van haar rechtshandeling kan beroepen omdat sprake is van een wilsgebrek. Hoewel [gedaagde] in haar brief van 16 februari 2015 nog stelt dat zij door bedreiging, bedrog en misbruik van omstandigheden het huuropzeggingsformulier heeft ondertekend, beperkt zij haar verweer in deze procedure – zoals volgt uit de inhoud van de pleitnota en het verhandelde ter zitting – tot de stelling dat Ymere ‘grote druk’ op Ymere heeft uitgeoefend.
Voor zover [gedaagde] zich met haar stellingen beoogt te beroepen op het wilsgebrek bedrog overweegt de kantonrechter als volgt. Bedrog is aanwezig, wanneer iemand een ander tot het verrichten van een bepaalde rechtshandeling beweegt door enige opzettelijk daartoe gedane onjuiste mededeling, door het opzettelijk daartoe verzwijgen van enig feit dat de verzwijgen verplicht was mede te delen, of door een andere kunstgreep.
De kantonrechter is van oordeel dat [gedaagde] niet aannemelijk heeft gemaakt dat Ymere haar door bedrog heeft bewogen tot het ondertekenen van het huuropzeggingsformulier. Ter gelegenheid van de mondelinge behandeling is de gang van zaken bij het huisbezoek op 5 februari 2015 uitvoerig aan de orde gekomen. Het is de kantonrechter niet gebleken dat Ymere onjuiste mededelingen heeft gedaan, dat zij opzettelijk informatie heeft verzwegen of dat zij een andere kunstgreep heeft gebruikt. Ten aanzien van de urgentieverklaring is door [gedaagde] niet aannemelijk gemaakt dat Ymere haar zou hebben toegezegd dat zij deze urgentieverklaring zonder meer zou krijgen. Ymere heeft in dit verband gesteld dat zij de mogelijkheid van een urgentieverklaring heeft besproken, en dat zij [gedaagde] heeft geadviseerd om hierover contact op te nemen met de gemeente.
Voor zover [gedaagde] zich met haar verweer heeft beoogd te beroepen op misbruik van omstandigheden overweegt de kantonrechter als volgt. Misbruik van omstandigheden doet zich voor wanneer iemand die weet of moet begrijpen dat een ander door bijzondere omstandigheden, zoals noodtoestand, afhankelijkheid, lichtzinnigheid, abnormale geestestoestand of onervarenheid, bewogen wordt tot het verrichten van een rechtshandeling, het tot stand komen van die rechtshandeling bevordert, ofschoon hij weet of moet begrijpen hem daarvan zou behoren te weerhouden.
Naar het voorlopig oordeel van de kantonrechter is [gedaagde] er niet in geslaagd aannemelijk te maken dat zij door misbruik van omstandigheden het huuropzeggingsformulier heeft ondertekend. Daartoe overweegt de kantonrechter dat [gedaagde] en Ymere zowel op 29 januari 2015 als op 5 februari 2015 hebben gesproken over de situatie, dat Ymere op 29 januari 2015 heftig geëmotioneerd was, om welke reden de afspraak voor het huisbezoek op 5 februari is gemaakt. Op 5 februari 2015 waren ook de schoonouders van [gedaagde] in de woning aanwezig. In dit gesprek heeft Ymere het zerotolerance-beleid (nogmaals) uiteengezet. Ymere heeft [gedaagde] uitgelegd welke keuze zij op grond van dat beleid restte. Ymere heeft [gedaagde] uitgelegd dat zij vanwege de kinderen van [gedaagde] bereid was in te stemmen met het eindigen van de huurovereenkomst op een lange termijn van vijf maanden. Het voorgaande is niet, dan wel onvoldoende, door [gedaagde] weersproken. Daar komt bij dat niet is komen vast te staan dat Ymere [gedaagde] gedwongen heeft diezelfde dag het huuropzeggingsformulier te ondertekenen en in te leveren.
Nu [gedaagde] door zelf de huurovereenkomst op te zeggen zeker was van een lange opzeggings- en ontruimingstermijn (vijf maanden), hetgeen Ymere juist rekening houdend met de situatie van [gedaagde] heeft voorgesteld, is de kantonrechter van oordeel dat Ymere het door [gedaagde] inleveren van het door haar ondertekenende huuropzeggingsformulier mocht opvatten als een opzegging van de huurovereenkomst. Om die reden is de kantonrechter voorshands van oordeel dat het beroep van Ymere op het gerechtvaardigd vertrouwen dat zij aan het opzeggingsformulier mocht hechten aan het – onvoldoende onderbouwde – verweer van [gedaagde] in de weg staat.
Gelet op het voorgaande komt de kantonrechter tot de slotsom dat [gedaagde] in deze procedure er niet in is geslaagd om aannemelijk te maken dat zij onder invloed van een wilsgebrek de huurovereenkomst heeft opgezegd en dat Ymere mocht vertrouwen op de juistheid van de verklaring van [gedaagde]. Om die reden is de kantonrechter voorshands van oordeel dat voldoende aannemelijk is dat een rechter in een bodemprocedure zal beslissen dat de huurovereenkomst door opzegging op 30 juni 2015 eindigt en [gedaagde] het gehuurde dient te verlaten.
De vordering van Ymere wordt op de primaire grondslag toegewezen. Hierdoor zullen de overige stellingen van partijen – waaronder dat [gedaagde] de hennepkwekerij niet zelf heeft aangelegd, dat van brand- en overstromingsgevaar geen sprake was, dat [gedaagde] zich voor het overige altijd als een goed huurder heeft gedragen en het belang van [gedaagde] bij behoud van de woning – buiten beschouwing worden gelaten.
De gevorderde machtiging om de ontruiming zo nodig zelf te doen uitvoeren met behulp van de sterke arm van justitie zal worden afgewezen, omdat zij ingevolge art. 556 lid 1 en art. 557 Rv overbodig is.
[gedaagde] zal als de in het ongelijk gestelde partij in de proceskosten worden veroordeeld. De kosten aan de zijde van Ymere worden begroot op:
- dagvaarding	€ 	 96,16
- griffierecht		116,00
- salaris gemachtigde
Totaal	€ 	812,16
De kantonrechter
veroordeelt [gedaagde] om de woning gelegen aan de [adres] ([postcode]) in [woonplaats] uiterlijk op 1 juli 2015, te ontruimen en te verlaten en door overgave van de sleutels ter vrije en algehele beschikking van Ymere te stellen,
veroordeelt [gedaagde] in de proceskosten, aan de zijde van Ymere tot op heden begroot op € 812,16,
verklaart dit vonnis tot zo ver uitvoerbaar bij voorraad
wijst het meer of anders gevorderde af.
Dit vonnis is gewezen door mr. A. van Dijk en in het openbaar uitgesproken op 29 april 2015.
"
ECLI_NL_RBARN_2009_BH2914.xml|True|"Ontbinding hurovereenkomst en ontruiming. Hennepkwekerij in kelderbox van/door ex partner huurder.
Vonnis
RECHTBANK ARNHEM
Sector kanton
Locatie Arnhem
zaakgegevens	576834 \ CV EXPL  08-8974 \ BE\321\sm
uitspraak van	26 januari 2009
Vonnis
in de zaak van
de stichting Stichting Volkshuisvesting Arnhem
gevestigd en kantoorhoudende te Arnhem
eisende partij
gemachtigde mr. J.E. Brands
tegen
[gedaagde]
wonende te Arnhem
gedaagde partij
gemachtigde mr. C.D.A.J. Majoie
Partijen worden hierna SVA en [gedaagde partij] genoemd.
De procedure
Het verloop van de procedure blijkt uit:
-	het tussenvonnis van 24 november 2008;
-	de voorafgaand aan de comparitie van partijen van 7 januari 2009 overgelegde stukken van de zijde van SVA;
-    de aantekeningen van de griffier van de comparitie van partijen.
De feiten
De kantonrechter gaat uit van de volgende vaststaande feiten.
SVA verhuurt sinds 22 december 2003 aan [gedaagde partij] de woning (flat met berging) aan de [adres].
Op of omstreeks 1 oktober 2008 heeft de politie in de berging een hennepkwekerij bestaande uit 80 planten met bijbehorende apparatuur aangetroffen.
In artikel 1 van de tussen partijen gesloten huurovereenkomst is bepaald dat het gehuurde bestemd is om te worden gebruikt als woning. In artikel 6.1 van het bij die huurovereenkomst van toepassing verklaarde huurreglement is bepaald dat de huurder het gehuurde als een goed huurder en overeenkomstig de daaraan bij overeenkomst gegeven bestemming zal gebruiken. In artikel 6.5 is bepaald dat het de huurder niet is toegestaan in of nabij het gehuurde verdovende middelen te telen.
De vordering en het verweer
SVA vordert de ontbinding van de huurovereenkomst en ontruiming van het gehuurde, met veroordeling van [gedaagde partij] in de proceskosten.
SVA legt aan haar vordering ten grondslag dat [gedaagde partij] tekort is geschoten in de nakoming van de huurovereenkomst. SVA stelt daartoe dat [gedaagde partij] in strijd handelt met de bepalingen uit de huurovereenkomst (artikel 1) en het huurreglement (artikelen 6.1 en 6.5). Meer in het algemeen stelt SVA dat [gedaagde partij] handelt in strijd met de algemene bepalingen van de artikelen 7:213 BW en 7:214 BW, te weten dat de huurder zich ten aanzien van het gehuurde als een goed huurder dient te gedragen en dat de huurder slechts bevoegd is tot het gebruik van de zaak dat is overeengekomen en indien niets is overeengekomen, tot het gebruik waartoe de zaak naar zijn aard bestemd is. Ook handelt [gedaagde partij], voor zover zij naar haar ex-vriend verwijst, in strijd met artikel 7:219 BW, te weten dat de huurder aansprakelijk is voor de gedragingen van hen die met haar goedvinden het gehuurde gebruiken of zich met haar goedvinden daarop bevinden.
SVA voert aan dat het tolereren van hennepkwekerijen in haar woningen in strijd is met de op haar rustende volkshuisvestelijke plicht. Het is daarom vast beleid van SVA om telkens wanneer een hennepkwekerij aangetroffen wordt, ontbinding met ontruiming te vorderen. Dit beleid heeft SVA herhaaldelijk in haar huurdersmagazine uiteengezet.
Verder leidt de aanwezigheid van een hennepkwekerij tot allerlei vormen van indirecte schade, overlast, gevaarlijke situaties, criminaliteit en verminderde verhuurbaarheid van de omliggende woningen.
[gedaagde partij] voert verweer en geeft aan dat zij haar berging in bruikleen heeft gegeven aan haar ex-vriend, de heer [[naam ex-vriend]] Hij mocht deze berging gebruiken voor het opslaan van schildersspullen. Eind juni 2008 heeft [gedaagde partij] deze opslag van spullen nog waargenomen. Zij is er echter nooit van op de hoogte geweest dat [naam ex-vriend] een hennepkwekerij had opgezet en zij heeft daar dan ook nimmer toestemming voor gegeven.
Daarnaast voert [gedaagde partij] nog aan dat zij een 6-jarig zoontje met ADHD heeft, zodat een instabiele situatie (waaronder ontruiming van de woning) onwenselijk is.
De beoordeling
Op grond van artikel 6:265 lid 1 BW geeft iedere tekortkoming van een partij in de nakoming van haar verplichtingen uit een overeenkomst aan de andere partij de bevoegdheid om de overeenkomst geheel of gedeeltelijk te ontbinden, tenzij de tekortkoming gezien haar bijzondere aard of geringe betekenis de ontbinding niet rechtvaardigt.
Vast staat dat een hennepkwekerij in de berging van [gedaagde partij] is aangetroffen. Daarmee heeft [gedaagde partij] in strijd met artikel 6.5 van het huurreglement gehandeld.
Met het aantreffen van een hennepkwekerij staat ook vast dat het gehuurde niet overeenkomstig de woonbestemming is gebruikt en [gedaagde partij] in strijd heeft gehandeld met artikel 1 van de huurovereenkomst, artikel 6.1 van het huurreglement, 7:213 BW en 7:214 BW. De berging hoort namelijk bij de woning en dient derhalve te worden gebruikt ten behoeve van de woning.
Vorenstaande leidt tot de conclusie dat aan de kant van [gedaagde partij] sprake is van een tekortkoming in de nakoming van haar verplichtingen uit de huurovereenkomst.
Het verweer van [gedaagde partij] dat zij de berging aan een derde in bruikleen heeft gegeven voor het opslaan van spullen en dat zij geen weet had van de aanwezigheid van een hennepkwekerij gaat op grond van artikel 7:213 BW niet op. Ondanks dat de kwekerij niet door [gedaagde partij] zelf is opgezet, is [gedaagde partij] als huurder door afgifte van de sleutel van de berging aan haar ex-vriend, wel verantwoordelijk voor de wijze van gebruik van het gehuurde en aansprakelijk voor de gevolgen van eventueel misbruik. De hierin genoemde tekortkoming kan dus aan [gedaagde partij] worden toegerekend.

Daarbij overweegt de kantonrechter nog dat het algemeen bekend is dat het kweken van hennep illegaal is en de aanwezigheid van een hennepkwekerij in of nabij een woning/woonbuurt kan leiden tot (een verhoging van) brandgevaar, tot water- en stankoverlast en tot verloedering van de woonomgeving. Of de hiervoor genoemde risico’s zich daadwerkelijk hebben verwezenlijkt, is niet van belang. Een rol speelt voorts dat het bij SVA vast beleid is om na ontdekking van een hennepkwekerij de ontbinding van de huurovereenkomst en de ontruiming van het gehuurde te vorderen, welk beleid zij bij herhaling in haar huurdersmagazine uiteengezet heeft.
Gezien vorenstaande concludeert de kantonrechter dat [gedaagde partij] zodanig toerekenbaar tekort is geschoten in de nakoming van haar verplichtingen jegens SVA, dat dit handelen/nalaten een grond oplevert, die ontbinding van de huurovereenkomst en ontruiming van het gehuurde rechtvaardigt. De vordering zal dan ook worden toegewezen.
De door [gedaagde partij] aangevoerde (persoonlijke) omstandigheden leiden niet tot een ander oordeel. Wel ziet de kantonrechter in de omstandigheden van [gedaagde partij] aanleiding om de ontruimingstermijn te stellen op vijf maanden, te meer nu de inschrijvingsduur van een huurder, welke van belang is bij het vinden van een andere woning, vervalt op de dag van de ontruiming.
[gedaagde partij] wordt in het ongelijk gesteld en moet daarom de proceskosten dragen.
De beslissing
De kantonrechter
ontbindt de huurovereenkomst met betrekking tot de woning aan de [adres];
veroordeelt [gedaagde partij] om binnen vijf maanden na betekening van dit vonnis de woning met alles wat van [gedaagde partij] is en ieder die bij [gedaagde partij] hoort, te verlaten en te ontruimen en de sleutels af te geven aan SVA;
veroordeelt [gedaagde partij] in de proceskosten, tot deze uitspraak aan de kant van SVA begroot op € 92,44 aan dagvaardingskosten, € 288,00 aan vastrecht en € 300,00 aan salaris voor de gemachtigde;
verklaart dit vonnis uitvoerbaar bij voorraad;
wijst het meer of anders gevorderde af.
Dit vonnis is gewezen door de kantonrechter mr. B.J. Engberts en in het openbaar uitgesproken op 26 januari 2009.
"
ECLI_NL_RBDHA_2018_12037.xml|True|"Eiser is Vestia. Gedaagde 1 huurt van een woning van Vestia. In de woning verblijven ook haar familieleden (gedaagden 1 t/m 3).
Nadat huurster is aangesproken op ongeoorloofd gebruik van gemeenschappelijke ruimtes
is er tussen medewerkers van Vestia en de (familieleden van) huurster een woordenwisseling en een handgemeen ontstaan.
Volgens Vestia heeft gedaagde 1 zich niet gedragen zoals van haar als huurster mag worden verwacht.
De misdragingen van haar familieleden zijn de huurster aan te rekenen.
Daarom is sprake van tekortkomingen in de nakoming van de verplichtingen op grond van de huurovereenkomst.
Vestia meent dat die tekortkomingen voldoende ernstig zijn om de huurovereenkomst te ontbinden.
Vestia heeft gedaagde(n) daarom in kort geding gedagvaard om, nog vóór de kantonrechter zich heeft kunnen buigen over de ontbinding,
ontruiming van de woning te bewerkstellingen.
Gezien de omstandigheden van het geval verwacht de voorzieningenrechter dat met de vereiste mate van waarschijnlijkheid kan worden
aangenomen dat de bodemrechter de huurovereenkomst zal ontbinden.
De voorzieningenrechter acht het daarom gerechtvaardigd om daar in kort geding op vooruit te lopen.
Ontruimingsvordering toegewezen.
Team handel - voorzieningenrechter
zaak- / rolnummer: C/09/558223 / KG ZA 18-847

in de zaak van

eiseres,
advocaat mr. R. Benneker te Rotterdam,
tegen:
2.
3.
4.
gedaagden,
advocaat mr. P.L.G. Rens te Den Haag.
Partijen worden hierna respectievelijk aangeduid als ‘Vestia’, ‘ [gedaagde sub 1] ’ en - waar het de overige gedaagden betreft - afzonderlijk of gezamenlijk als gedaagden sub 2, 3 en 4. Als aan alle gedaagden gezamenlijk wordt gerefereerd worden zij aangeduid als [gedaagde sub 1 c.s.]
Het verloop van de procedure blijkt uit:
-	de dagvaarding met producties 1-8;
-	de brief van 11 september 2018 van mr. Benneker met productie 9;
-	de brief van 12 september 2018 van mr. Van Benthem met producties 1-2;
-	de brief van 12 september 2018 van mr. Van Benthem met producties 3;
-	de brief van 12 september 2018 van mr. Van Benthem met producties 4;
-	de brief van 12 september 2018 van mr. Van Benthem met producties 5-6;
-	de mondelinge behandeling van de zaak, waarbij door beide partijen pleitnotities zijn overgelegd.
Tenslotte is vonnis bepaald op heden.
Op grond van de stukken en het verhandelde ter zitting wordt in dit geding van het volgende uitgegaan.
Sinds 24 augustus 1999 verhuurt Vestia aan [gedaagde sub 1] de woning op het adres [adres] (hierna “het gehuurde”). In het gehuurde zijn ook gedaagde sub 2 en gedaagde sub 4 woonachtig. Gedaagden sub 3 en 4 zijn meerderjarige zoons van [gedaagde sub 1] en gedaagde sub 2.
Bij brief van 19 januari 2018 heeft Vestia als verhuurder [gedaagde sub 1] aangeschreven over niet toegestaan gebruik van de gemeenschappelijke ruimtes van het woningencomplex van Vestia, waar ook [gedaagde sub 1] huurt.
Omdat [gedaagde sub 1] ook na de brief van 19 januari 2018 het ongeoorloofd gebruik van voormelde gemeenschappelijke ruimtes in het betreffende woningencomplex hebben twee medewerkers van Vestia, in aanwezigheid van twee politieambtenaren, op 3 juli 2018 het in deze ruimtes door [gedaagde sub 1] geplaatste afval en de daar door haar geplaatste goederen afgevoerd of elders opgeslagen. [gedaagde sub 1] kreeg daarbij tot maandag 9 juli 2018 gelegenheid om de ook door haar in bedoelde ruimtes geplaatste fiets zelfstandig te verwijderen, hetgeen door medewerkers van Vestia op 9 juli 2018 dan wel 10 juli 2018 zou worden gecontroleerd.
Bij de op 9 juli 2018 gevolgde controle is tussen (familieleden van) [gedaagde sub 1] enerzijds en twee medewerkers van Vestia anderzijds sprake geweest van woordenwisselingen, uitmondend in een handgemeen.
Eén van de daarbij betrokken medewerkers van Vestia heeft naar aanleiding van bedoeld handgemeen op 9 juli 2018 aangifte gedaan van openlijke geweldpleging door gedaagden 2, 3 en 4 jegens hem en zijn collega, die op 9 juli 2018 zelf eveneens aangifte heeft gedaan van mishandeling.
Bij brief van 10 juli 2018 heeft Vestia [gedaagde sub 1] aangeschreven met de mededeling dat de gang van zaken bij het hiervoor vermelde incident op 9 juli 2018 onaanvaardbaar is, dat Vestia voornemens is om vanwege die reden de huurovereenkomst met [gedaagde sub 1] te beëindigen, dat [gedaagde sub 1] tot 16 juli 2018 de gelegenheid heeft om zelf de huur van de woning op te zeggen en dat – als die opzegging uitblijft – Vestia met het oog op ontruiming van de woning een kort gedingprocedure zal starten.
Bij e-mailbericht van 17 juli 2018 heeft [gedaagde sub 1] aan Vestia laten weten dat zij, samengevat, niet voornemens is om zelf de huurovereenkomst op te zeggen.
Op 12 september 2018 heeft gedaagde sub 2 aangifte gedaan van mishandeling door twee vorenbedoelde medewerkers van Vestia ten tijde van vorenbedoeld incident op 9 juli 2018.
Vestia  vordert – zakelijk weergegeven –
I.	[gedaagde sub 1] te veroordelen om met onmiddellijke ingang, althans op een in goede justitie te bepalen datum, de woning gelegen aan de [adres] te ontruimen en te verlaten met alle zich daarin en/of daarop bevindende personen en/of zaken, voor zover deze zaken niet het eigendom van Vestia zijn, met afgifte van alle sleutels van de woning aan Vestia;
II.	gedaagden sub 2, 3 en 4 te verbieden om zich gedurende een jaar na het in deze te wijzen vonnis op te houden binnen een straal van 100 meter van voormelde woning aan de [adres] en van de kantoren van Vestia in het wooncomplex “ [X] ” aan het [… 1] en aan de [… 2] ;
een en ander onder veroordeling van gedaagden in de (na)kosten van dit geding.
Daartoe wordt – samengevat – het volgende aangevoerd. [gedaagde sub 1] is verplicht om zich als goed huurder te gedragen. Het bedreigen en fysiek belagen van medewerkers van verhuurder Vestia is daar volstrekt niet mee in overeenstemming. Aldus is sprake van een ernstige tekortkoming in de nakoming van haar verplichtingen op grond van de huurovereenkomst. Iedere tekortkoming in de nakoming van de uit een overeenkomst volgende verbintenissen geeft de wederpartij de bevoegdheid om de overeenkomst te ontbinden. Dit is slechts anders als de tekortkoming, gezien haar bijzondere aard of geringe betekenis, deze ontbinding met haar gevolgen niet rechtvaardigt. Daarvan is hier geen sprake. [gedaagde sub 1] is als huurder evenzeer aansprakelijk voor de gedragingen van hen die het gehuurde met haar goedvinden gebruiken. [gedaagde sub 1] was op de hoogte van en aanwezig bij de bedreigingen en de geweldpleging. Zij heeft geen enkele actie ondernomen om de geweldpleging te voorkomen of te stoppen en heeft daar ook zelf een rol in gehad. Daarom is zeer aannemelijk dat bij een procedure strekkende tot beëindiging van de huurrelatie met [gedaagde sub 1] ook de bodemrechter tot ontbinding zal overgaan. Door de geweldpleging door gedaagden sub 2, 3 en 4 voelen de medewerkers van Vestia alsmede de omwonenden zich niet langer veilig. Hun belangen dienen te prevaleren boven het belang en het recht van gedaagden sub 2, 3 en 4 om zich vrijelijk te kunnen verplaatsen. Een gebiedsverbod is daarom op zijn plaats. Het spoedeisend belang van Vestia is er in gelegen dat haar medewerkers recht hebben op een veilige werkomgeving, dat haar huurders een rustig woongenot hebben en dat de woning zo snel mogelijk weer kan worden verhuurd.
[gedaagde sub 1 c.s.] voeren gemotiveerd verweer, dat hierna - voor zover nodig - zal worden besproken.
[gedaagde sub 1 c.s.] stellen zich op het standpunt dat Vestia geen spoedeisend belang heeft bij haar vordering(en), nu - anders dan Vestia aanvoert - omwonenden van hen geen overlast ondervinden en zich in de nabijheid van hen niet onveilig (hoeven te) voelen en dat dit belang er ook niet in gelegen kan zijn dat goederen van [gedaagde sub 1] uit de gemeenschappelijke ruimtes van het betreffende wooncomplex dienen te worden verwijderd. [gedaagde sub 1 c.s.] gaan daarmee evenwel voorbij aan het terzake haar spoedeisend belang door Vestia gevoerde betoog – naar aanleiding van de gebeurtenissen op 9 juli 2018 – dat haar medewerkers moeten kunnen functioneren in een veilige werkomgeving, waarmee het spoedeisend belang van Vestia naar het oordeel van de voorzieningenrechter gegeven is.
Ter beoordeling ligt voor of er aanleiding bestaat om [gedaagde sub 1] ter veroordelen de woning te ontruimen en of er aanleiding bestaat om gedaagden 2, 3 en 4 voor een bepaalde periode te verbieden om - zakelijk weergegeven - zich op te houden in de nabijheid van de genoemde vestigingen van Vestia.

Vooropgesteld wordt dat in het kader van een beoordeling in kort geding een onverwijlde ontruiming slechts gerechtvaardigd is als zich bijzondere omstandigheden voordoen die zodanig zijn dat in redelijkheid niet van Vestia kan worden gevergd dat zij de uitkomst van een tot die ontruiming strekkende bodemprocedure afwacht. Toewijzing van een ontruimingsvordering in kort geding is immers een diep ingrijpende maatregel in het woonrecht van (in dit geval [gedaagde sub 1] ) en zal in de praktijk voor betrokken(en) vaak een definitief karakter hebben. Daarom dient in de onderhavige kort gedingprocedure ook onderzocht te worden of de door Vestia aangevoerde gronden voor ontruiming in een bodemprocedure een zodanige kans van slagen hebben, dat vooruitlopen daarop reeds nu gerechtvaardigd is.
Gelet op het bepaalde in art. 6:265 lid 1 BW geeft iedere tekortkoming (van in dit geval [gedaagde sub 1] als huurder) in de nakoming van de op grond van de huurovereenkomst bestaande verplichtingen aan (in dit geval) Vestia de bevoegdheid om de huurovereenkomst geheel of gedeeltelijk te ontbinden, tenzij de tekortkoming gezien haar bijzonder aard of geringe betekenis deze ontbinding met haar gevolgen niet rechtvaardigen, waarbij rekening dient te worden gehouden met alle omstandigheden van het geval.
Vestia voert terzake haar vordering jegens [gedaagde sub 1] aan dat zij tezamen met personen (gezinsleden c.q. familieleden), die op die dag in en bij de door haar van Vestia gehuurde woning aan de [adres] verbleven, betrokken is geweest bij een incident op 9 juli 2018, waarbij jegens twee op dat moment namens verhuurder Vestia optredende medewerkers sprake is geweest van bedreigingen en openlijke geweldpleging. Vestia baseert zich daarbij op verklaringen van de bedoelde medewerkers die ieder afzonderlijk en onafhankelijk van elkaar daaromtrent bij de aangifte naar aanleiding van dit voorval hebben verklaard dat zij bij een bezoek aan de woning door gezinsleden c.q. familieleden van [gedaagde sub 1] zijn bedreigd en mishandeld.
Als verweer voeren [gedaagde sub 1 c.s.] aan dat weliswaar sprake is geweest van een handgemeen, maar dat het betreffende incident zijn oorsprong vindt in de uiterst onprofessionele en alles behalve conflict vermijdende benadering van de situatie door de medewerkers van Vestia. [gedaagde sub 1 c.s.] betwisten gemotiveerd dat zij bij het incident op 9 juli 2018 als eerste zijn overgegaan tot het fysiek belagen van de wederpartij, zijnde de medewerkers van Vestia, en dat zij aldus op 9 juli 2018 de aanzet hebben gegeven tot het handgemeen. Omtrent de vorderingen van Vestia en het verweer van [gedaagde sub 1 c.s.] wordt als volgt overwogen.
De medewerkers van Vestia hebben verklaard dat zij op 9 juli 2018 vanwege de oplopende spanningen in het conflict met de (gezinsleden c.q. familieleden van) huurder van de betreffende woning aan de [adres] ( [gedaagde sub 1] ) elkaar te kennen hebben gegeven dat het beter was om weg te gaan om verdere escalatie van de situatie te voorkomen. Zij hebben voorts verklaard dat zij vervolgens bij het weglopen van achteren fysiek werden belaagd door hard duwwerk, dat de medewerkers van Vestia de bewoners daarop hebben aangesproken en dat één van die bewoners vervolgens met de vuist een slaande beweging maakte, waarna de situatie escaleerde en het handgemeen ontstond. Kern van de verklaringen van de medewerkers is derhalve dat zij bij het weglopen van de confrontatie met de bewoners fysiek werden belaagd en dat zij zich daartegen hebben verweerd. Die verklaringen vinden steun in het proces-verbaal van bevindingen (als onderdeel van het overgelegde politiedossier), door een hoofdagent van politie op 9 juli 2018 opgetekend naar aanleiding van een buurtonderzoek na het incident. In dit proces-verbaal is opgetekend dat een onafhankelijke getuige van het incident heeft gezien dat de man en de vrouw (zijnde de medewerkers van Vestia) van het incident wegliepen, dat twee bewoners vervolgens achter hen aanliepen en dat de man en de vrouw klappen kregen. Van belang is voorts dat gedaagde sub 3 in het proces-verbaal van het verhoor van hem als verdachte heeft verklaard dat - ten tijde van het incident - de mannelijke medewerker van Vestia hem vast had en hem toen niet heeft geslagen en dat deze medewerker pas is gaan slaan nadat gedaagde sub 3 hem had geslagen om los te komen. Uit een en ander komt naar voren dat [gedaagde sub 1 c.s.] een actieve rol hebben gespeeld in het ontstaan van het  handgemeen en dat zij daarom niet gevolgd kunnen worden in hun betoog dat zij zich slechts hebben verweerd tegen de intimiderende en agressieve medewerkers van Vestia. De daar door de gedaagden tegenin gebrachte verklaringen maken dat niet anders, nu die verklaringen veelal partijgebonden zijn.
De medewerkers van Vestia hebben in de processen-verbaal voorts verklaard dat, naar aanleiding van de oplopende woordenwisseling op 9 juli 2018 tussen [gedaagde sub 1] en gedaagde sub 2 enerzijds en de medewerkers van Vestia anderzijds, gedaagde sub 3 zich vanaf het balkon van de woning op een ophitsende wijze is gaan bemoeien met het gerezen conflict, dat hij vanaf die positie de medewerkers van Vestia de vraag stelde of zij “een paar klappen” wilden en dat gedaagde sub 3 zich vervolgens - onder meer met gebruikmaking van dezelfde bewoordingen - ter plekke op intimiderende wijze in de woordenwisseling heeft gevoegd, hetgeen aan het ontstaan en het verdere tumultueuze verloop van het incident (het handgemeen) heeft bijgedragen. Ten aanzien van de door de medewerker van Vestia bij de aangifte genoemde bedreiging(en) vanaf het balkon heeft gedaagde sub 3 als verweer (enkel) aangevoerd dat hij bij die gelegenheid sprak over “zure appels”, hetgeen de voorzieningenrechter evenwel niet erg geloofwaardig voor komt. Dat er - in ieder geval van de zijde van gedaagde sub 3 - sprake is geweest van bedreiging(en) jegens de betreffende medewerkers van Vestia is daarmee voldoende aannemelijk geworden. Dat is een omstandigheid die voor rekening komt van [gedaagde sub 1] , nu de huurder op grond van art. 7:219 BW jegens de verhuurder op gelijke wijze als voor eigen gedragingen aansprakelijk is voor de gedragingen van hen die met zijn goedvinden het gehuurde gebruiken of zich met zijn goedvinden daarop bevinden.
Vestia voert voorts aan dat ook [gedaagde sub 1] zelf gedurende de schermutselingen na de aankomst van de medewerkers van Vestia bij de woning aanwezig is geweest, dat [gedaagde sub 1]  bij de ontoelaatbare bejegening van deze medewerkers een onacceptabele rol heeft gespeeld door in de oplopende spanningen bij dit incident geen enkele actie te ondernemen om de geweldpleging te voorkomen of te stoppen en dat [gedaagde sub 1] haar gezinsleden c.q. familieleden daarentegen juist heeft aangevuurd om jegens de medewerkers van Vestia over te gaan tot fysieke mishandeling, hetgeen van gedaagde zijde niet dan wel onvoldoende is weersproken. De enkele stelling van gedaagden dat [gedaagde sub 1] in het geheel niets te maken heeft gehad met het incident kan daartoe niet volstaan, gezien de ten aanzien van het handelen en de houding van [gedaagde sub 1] bij het incident (op 9 juli 2018) door de medewerkers  op  23 en 24 juli 2018 aanvullend op het proces-verbaal van aangifte afgelegde verklaringen. Daaruit komt immers ook naar voren dat [gedaagde sub 1] bij het incident  op 9 juli 2018 één van de medewerkers aan haar haren heeft getrokken, hetgeen de voorzieningenrechter gezien de bij het proces-verbaal van aangifte gevoegde foto van plukken haar van de medewerker van Vestia niet ongeloofwaardig voor komt. Ook in het betoog dat [gedaagde sub 1] zou hebben getracht om de bij het handgemeen betrokkenen uit elkaar te halen kan zij niet worden gevolgd, nu dat niet te rijmen is met bedoelde aanvullende verklaringen van de medewerkers van Vestia en dit betoog ook overigens in de overgelegde stukken geen steun vindt. Een en ander brengt naar voorlopig oordeel van de voorzieningenrechter mee dat voldoende aannemelijk is geworden dat (ook) [gedaagde sub 1] zelf op 9 juli 2018 aan het ontstaan van het incident en de escalatie van de situatie heeft bijgedragen.
Het voorgaande bijeengenomen leidt de voorzieningenrechter voorshands tot de slotsom dat reeds op grond daarvan kan worden aangenomen dat [gedaagde sub 1] voor wat betreft haar directe en indirecte betrokkenheid bij het incident op 9 juli 2018 heeft gehandeld in strijd met de uit hoofde van het bepaalde in art. 7:213 BW op haar als huurder rustende verplichting om zich in het kader van de huurovereenkomst als een goed huurder te gedragen. Daarbij neemt de voorzieningenrechter in aanmerking dat algemeen aanvaard is dat een verhuurder als Vestia er op moet kunnen rekenen dat huurders haar personeel geen geweld aandoen en niet bedreigen (vgl. ECLI:NL:GHSHE:2015:1583), nu een verhuurder als Vestia zonder voldoende veiligheid voor haar medewerkers haar werk niet kan doen, hetgeen niet alleen de interne organisatie van de verhuurder raakt, maar ook haar dienstverlening aan haar (andere) huurders (vgl. ECLI:NL:GHARL:2014:5032). Daarbij wordt in aanmerking genomen dat zelfs in het geval dat de medewerkers van Vestia zich - zoals gedaagden stellen - in het contact met huurder [gedaagde sub 1] onprofessioneel en intimiderend zouden hebben gedragen, daarin geen rechtvaardiging gelegen kan zijn voor bedreiging van deze medewerkers of gedragingen die anderszins zijn aan te merken als tekortkoming in de verplichtingen van de huurder ( [gedaagde sub 1] ) op grond van de huurovereenkomst.
Een en ander brengt de voorzieningenrechter voorshands tot het oordeel dat van Vestia niet kan worden verwacht dat zij de huurovereenkomst met [gedaagde sub 1] zal voortzetten. De hiervoor geschetste gedragingen aan de zijde van huurder [gedaagde sub 1] zijn voorts zodanig ernstig dat met de vereiste mate van waarschijnlijkheid kan worden aangenomen dat de bodemrechter in een eventueel daartoe door Vestia als verhuurder aanhangig te maken bodemprocedure de huurovereenkomst tussen Vestia en [gedaagde sub 1] zal ontbinden. Op grond daarvan is het daarom gerechtvaardigd om in kort geding op deze bodemprocedure vooruit te lopen. De jegens [gedaagde sub 1] gevorderde ontruiming zal daarom worden toegewezen, waarbij [gedaagde sub 1] een termijn van één maand zal worden gegund om aan die veroordeling te voldoen en aldus de woning te ontruimen.

Voor een gebiedsverbod als door Vestia jegens gedaagden sub 2, 3 en 4 is gevorderd is, gelet op het in de persoonlijke vrijheid van gedaagden ingrijpende karakter ervan, slechts plaats, wanneer de veiligheid van (in dit geval) de werkomgeving van (medewerkers van) Vestia tegen inbreuken daarop door gedaagde op geen andere wijze te bereiken is.
Desgevraagd heeft Vestia ter zitting verklaard dat, in het geval de jegens [gedaagde sub 1] ingestelde vordering tot ontruiming van de woning wordt toegewezen, het jegens gedaagden sub 2, 3 en 4 gevorderde gebiedsverbod niet meer zo relevant is. Een en ander brengt, gezien de beoordeling van de jegens [gedaagde sub 1] ingestelde vordering, mee dat het belang van Vestia bij het gevorderde gebiedsverbod is komen te ontvallen en de jegens gedaagden sub 2, 3 en 4 in gestelde vordering daarom niet voor toewijzing in aanmerking komt.

Nu partijen gedeeltelijk over en weer in het ongelijk zijn gesteld, bestaat er aanleiding de proceskosten tussen partijen te compenseren als navolgend bepaald.
De voorzieningenrechter:
veroordeelt [gedaagde sub 1] om de woning aan de [adres]
binnen één maand na betekening van dit vonnis te ontruimen en te verlaten, met al de haren en al het hare, met afgifte van alle sleutels aan Vestia;
verklaart dit vonnis tot zover uitvoerbaar bij voorraad;
bepaalt dat iedere partij de eigen kosten draagt;
wijst af het meer of anders gevorderde.
Dit vonnis is gewezen door mr. M.E. Groeneveld-Stubbe en in het openbaar uitgesproken
op 9 oktober 2018.
fl
"
ECLI_NL_RBGEL_2015_6880.xml|True|"Gedaagde sub 1 is niet in deze procedure verschenen, tegen hem wordt verstek verleend. Gedaagde sub 2 is wel verschenen. Er wordt (deel)vonnis gewezen tegen gedaagde sub 1,. De door gedaagde sub 2 aangevoerde verweren worden in de verstektoets, gelet op het bepaalde in artikel 140 Rechtsvordering, niet betrokken, omdat geen sprake is van een rechtsbetrekking tussen partijen die verplicht tot een voor alle gedaagden gelijke beslissing. De vorderingen tegen gedaagde sub 1 gelden derhalve als onweersproken en komen de kantonrechter niet onrechtmatig of ongegrond voor. De proceskostenveroordeling is deels voorwaardelijk omdat deze afhangt van de beoordeling van de vorderingen tegen gedaagde sub 2.
vonnis

Team kanton en handelsrecht
Zittingsplaats Arnhem
zaakgegevens	4147972 \ CV EXPL  15-8102 \ 475\415
uitspraak van

in de zaak van

wonende te [woonplaats]

gemachtigde mr. E.C.Y. Cheung
tegen


wonende te [woonplaats]
niet verschenen

de besloten vennootschap met beperkte aansprakelijkheid
statutair gevestigd en kantoorhoudende te [vestigingsplaats]
gemachtigde [naam gemachtigde]

Partijen worden hierna [eisende partij] , [gedaagde sub 1] en [gedaagde sub 2] genoemd.
Het verloop van de procedure blijkt uit het tussenvonnis van 22 juli 2015 en de daarin genoemde processtukken, de akte van de gemachtigde van [gedaagde sub 2] met de producties 6 tot en met 11 en de akte van de gemachtigde van [eisende partij] met de actuele stand van de huurachterstand. Op 2 oktober 2015 heeft een comparitie van partijen plaatsgevonden. Nadien is door de gemachtigde van [gedaagde sub 2] bij brief van 23 oktober 2015 een akte uitlaten voortprocederen genomen.
[eisende partij] heeft, kort samengevat, gevorderd:
a.	De tussen [eisende partij] en [gedaagde sub 1] bestaande huurovereenkomst met betrekking tot de bovenwoning aan de [adres] te ontbinden en [gedaagde sub 1] te veroordelen om het gehuurde binnen zeven dagen na het vonnis te ontruimen en te verlaten met al diegenen die zich daarin of daarop vanwege [gedaagde sub 1] bevinden, en onder afgifte van de sleutels de woning ter vrije en algehele beschikking van [eisende partij] te stellen;
b.	[gedaagde sub 1] en [gedaagde sub 2] hoofdelijk te veroordelen tot betaling van een bedrag van € 2.892,00 aan hoofdsom;
c.	[gedaagde sub 1] en [gedaagde sub 2] hoofdelijk te veroordelen tot betaling van een bedrag van € 723,00 voor iedere maand dat [gedaagde sub 1] het gehuurde na mei 2015 in gebruik heeft tot aan de ontruiming;
d.	[gedaagde sub 1] en [gedaagde sub 2] hoofdelijk te veroordelen tot betaling van de wettelijke rente ex artikel 6:119 Burgerlijk Wetboek (hierna: BW) over de hoofdsom vanaf de vervaldatum tot 6 mei 2015, zijnde een bedrag van € 7,77;
e.	[gedaagde sub 1] en [gedaagde sub 2] hoofdelijk te veroordelen tot betaling van de wettelijke rente ex artikel 6:119 BW over de hoofdsom vanaf 6 mei 2015 tot aan de dag der algehele voldoening;
f.	[gedaagde sub 1] en [gedaagde sub 2] hoofdelijk te veroordelen tot betaling van een bedrag van € 501,18 (inclusief btw) aan buitengerechtelijke kosten;
g.	[gedaagde sub 1] en [gedaagde sub 2] hoofdelijk te veroordelen tot betaling van de proceskosten, waaronder begrepen het salaris voor de gemachtigde en te vermeerderen met de wettelijke rente over deze kosten vanaf 14 dagen na het in deze te wijzen vonnis;
h.	[gedaagde sub 1] en [gedaagde sub 2] hoofdelijk te veroordelen tot betaling van de nakosten, zijnde 50% van het geldende salaris gemachtigde, indien en voor zover [gedaagde sub 1] en [gedaagde sub 2] deze bedragen niet binnen twee dagen hebben voldaan;
i.	[gedaagde sub 1] en [gedaagde sub 2] hoofdelijk te veroordelen tot betaling van de dagvaardingskosten.

[gedaagde sub 1] is niet in deze procedure verschenen. Nu de dagvaarding op de bij de wet voorgeschreven wijze is betekend, wordt tegen hem verstek verleend. De door [gedaagde sub 2] aangevoerde verweren worden in de verstektoets, gelet op het bepaalde in artikel 140 Rechtsvordering, niet betrokken, omdat geen sprake is van een rechtsbetrekking tussen partijen die verplicht tot een voor alle gedaagden gelijke beslissing. De vorderingen van [eisende partij] gelden derhalve als onweersproken en komen de kantonrechter niet onrechtmatig of ongegrond voor. Deze worden daarom toegewezen, met uitzondering van het navolgende. De termijn van ontruiming wordt gesteld op veertien dagen na betekening van dit vonnis. Het gevorderde nasalaris wordt toegewezen tot een half salarispunt van het toegewezen salaris met een maximum van € 100,00.
[gedaagde sub 1] wordt in het ongelijk gesteld en moet daarom ook de proceskosten dragen. De proceskosten worden, nu geen grondslag is gesteld of gebleken voor een hoofdelijke aansprakelijkheid, gehalveerd. Voor het geval de vordering jegens [gedaagde sub 2] niet wordt toegewezen, wordt [gedaagde sub 1] daarenboven veroordeelt tot betaling van de andere helft van de proceskosten.

[gedaagde sub 2] heeft de vorderingen van [eisende partij]  gemotiveerd betwist. De kantonrechter verwijst de zaak naar de rol van woensdag 18 november 2015 voor vonnis.
houdt iedere verdere beslissing aan.
De kantonrechter












Dit vonnis is gewezen door de kantonrechter mr. B.J. Engberts en in het openbaar uitgesproken op
"
ECLI_NL_RBMNE_2015_2579.xml|True|"matiging boete naast opgelegde straf door strafrechter en ontbinding ontruiming i.v.m. hennepplantage
Afdeling Civiel recht
kantonrechter
locatie Utrecht
zaaknummer: 3737109 UC EXPL/  15-42 HvB/1036

inzake
de vereniging

gevestigd te [woonplaats],
verder ook te noemen Provides,
eisende partij,
gemachtigde: mr. K.J. van Bergenhenegouwen,
tegen:

wonende te [woonplaats],
verder ook te noemen [gedaagde],
gedaagde partij,
procederend in persoon.
Het verloop van de procedure blijkt uit:
Het tussenvonnis van 21 januari 2015;
De comparitie van partijen van 8 april 2015, waarvan aantekening is gehouden.
Ten slotte is vonnis bepaald.
In deze zaak wordt van de volgende feiten uitgegaan omdat zij niet of niet voldoende zijn betwist.
[gedaagde] huurt vanaf 20 oktober 2008 de woning aan [adres] te [woonplaats] van Provides. Het gehuurde betreft een zelfstandige woning.
De bij de schriftelijke huurovereenkomst behorende algemene voorwaarden bepalen, onder meer, dat het gehuurde bestemd is om te worden gebruikt als woonruimte en dat het huurder niet is toegestaan in het gehuurde hennep te kweken. Verder is bepaald dat het produceren of telen van verdovende middelen vanuit de woning in alle gevallen leidt tot een procedure tot ontbinding van de huurovereenkomst en tot ontruiming van het gehuurde.
Ten slotte is in artikel 15 van de algemene voorwaarden bepaald dat de huurder bij overtreding van enige voorwaarde uit de algemene voorwaarden een boete van € 25,00 per dag verschuldigd is aan de verhuurder.
Op 23 september 2014 heeft de politie vastgesteld dat in de door [gedaagde] gehuurde woning hennep werd gekweekt. In totaal werden die dag in een kamer van die woning 82 hennepplanten aangetroffen. [gedaagde] heeft de kwekerij zelf ingericht.
Provides vordert -kort gezegd- de huurovereenkomst tussen partijen te ontbinden en [gedaagde] te veroordelen het gehuurde te ontruimen omdat [gedaagde] toerekenbaar tekort is geschoten in de nakoming van de verplichtingen voortvloeiende uit de huurovereenkomst door het gehuurde als hennepkwekerij te gebruiken.
Daarnaast vordert Provides op grond van artikel 15 van de algemene voorwaarden een boete van € 350,00 omdat [gedaagde] de in zijn woning aangetroffen hennepkwekerij veertien dagen in werking heeft gehad.
[gedaagde] voert verweer en concludeert tot afwijzing van de vordering.
Hij voert aan dat hij meer dan twee jaar in de schuldhulpverlening zit en dat hij afhankelijk is van een beademingsapparaat. Verder is hem door de strafrechter in verband met deze hennepkwekerij een straf opgelegd.
Op de door partijen ingenomen standpunten wordt voor zover nodig bij de beoordeling verder ingegaan.
De kantonrechter neemt tot uitgangspunt dat bedrijfsmatige teelt van hennep in een als woonruimte verhuurde onroerende zaak een tekortkoming in de nakoming van de verplichtingen, die voortvloeien uit de huurovereenkomst, oplevert, die in beginsel ontbinding van de huurovereenkomst rechtvaardigt.
Gelet op het aantal aangetroffen hennepplanten kan niet ter discussie staan dat het hier om bedrijfsmatige teelt gaat.
Vervolgens doet zich in dit geschil de vraag voor of in de specifieke omstandigheden van dit geval op het onder 2.4. genoemde uitgangspunt uitzondering moet worden gemaakt. Is, in de bewoordingen van art. 6:265 BW, de ontbinding met haar gevolgen gezien de bijzondere aard of geringe betekenis van de tekortkoming niet gerechtvaardigd?
De kantonrechter overweegt hierover het volgende.
Vooropgesteld wordt dat de tekortkoming in de nakoming van de verplichtingen van [gedaagde] jegens Provides over de periode dat de hennepkwekerij bestond niet meer ongedaan kan worden gemaakt.
Provides heeft een groot en wezenlijk belang bij de instandhouding van haar woningbestand ten behoeve van woningzoekenden. Zij hoeft niet te dulden dat woonruimte deels wordt onttrokken aan de beoogde bestemming.
Bovendien heeft Provides als sociaal verhuurder een gerechtvaardigd belang bedrijfsmatige hennepteelt in haar huurwoningen tegen te gaan om zo verloedering in de woonomgeving van haar woningbestand te voorkomen.
[gedaagde] heeft aldus in strijd met art. 7:214 BW gehandeld waarin is bepaald dat een huurder slechts bevoegd is tot het gebruik van de zaak dat is overeengekomen.
Dat, zoals [gedaagde] stelt, [gedaagde] geen enkele schade aan de woning zou hebben berokkend en geen overlast of gevaar zou hebben veroorzaakt doet aan het voorgaande niet af.
Daartegenover staan de ingrijpende gevolgen voor [gedaagde] wanneer [gedaagde] door een ontbinding van de huurovereenkomst en de daaruit voortvloeiende ontruiming niet langer het gebruik van de huurwoning kan voortzetten.
Ter gelegenheid van de comparitie van partijen heeft [gedaagde] nader toegelicht dat hij sedert twee jaar op doktersvoorschrift ’s nachts slaapt met over mond en neus een zuurstofapparaat. Een dokterverklaring kon [gedaagde] niet overleggen.
Het door [gedaagde] aangevoerde belang is uiteindelijk van onvoldoende gewicht om de toewijzing van de vordering tegen te houden, wel zal de kantonrechter hem een langere termijn voor de ontruiming gunnen zodat hij voldoende tijd heeft om ander onderdak te zoeken.
De vordering tot ontbinding en ontruiming zal daarom worden toegewezen.
De kantonrechter zal de mededeling van [gedaagde] dat hij al twee jaar in de schuldhulpverlening zit en dat hij geen geld heeft opvatten als een verzoek tot matiging van de gevorderde boete omdat de billijkheid dit klaarblijkelijk eist (artikel 6:94 BW).
Nu [gedaagde], onweersproken, door de strafrechter al een straf opgelegd heeft gekregen en hij verder als gevolg van dit vonnis zijn woning uit moet, eist de billijkheid klaarblijkelijk dat de boete gematigd wordt tot nihil. Een andere opvatting zou er toe leiden dat [gedaagde] driemaal “gestraft” zou worden in verband met hetzelfde feitencomplex.
Het gevorderde bedrag aan boete zal dus worden afgewezen.
[gedaagde] zal als de in het ongelijk gestelde partij in de proceskosten worden veroordeeld. De kosten aan de zijde van Provides worden begroot op:
- dagvaarding	€	77,52
- informatiekosten	€	1,63
- griffierecht	€	116,00
- salaris gemachtigde	€
Totaal	€	595,15
De kantonrechter:
ontbindt de tussen partijen bestaande huurovereenkomst met betrekking tot de woning aan de [adres] te [woonplaats];
veroordeelt [gedaagde] om deze onroerende zaak met al wie en al wat zich daarin vanwege [gedaagde] bevindt binnen twee maanden na de betekening van dit vonnis te ontruimen en te verlaten en met overgifte van de sleutels geheel ter vrije beschikking van Provides te stellen;
veroordeelt [gedaagde] tot betaling van de proceskosten, aan de zijde van Provides tot de uitspraak van dit vonnis begroot op € 595,15, waarin begrepen € 400,00 aan salaris gemachtigde;
verklaart dit vonnis tot hiertoe uitvoerbaar bij voorraad;
wijst af het meer of anders gevorderde.
Dit vonnis is gewezen door mr. L.C. Heuveling van Beek, kantonrechter, en is in het openbaar uitgesproken op 6 mei 2015.
"
ECLI_NL_RBOVE_2018_4678.xml|True|"Ontruiming, overlast.
Team kanton en handelsrecht
Zittingsplaats Zwolle
Zaaknummer	: 7304271 \ VV EXPL  18-82

in de zaak van

eisende partij, hierna te noemen [eiser] ,
gemachtigde: mr. E. Baldan,
tegen
de publiekrechtelijke rechtspersoon

zetelende te Deventer
gedaagde partij, hierna te noemen de bewindvoerder q.q.,
vertegenwoordigd door S. van den Berg, bewindvoerder.
Het verloop van de procedure blijkt uit de namens [eiser] betekende dagvaarding van 1 november 2018, waarbij [eiser] een vordering heeft ingesteld tot het treffen van een voorlopige voorziening en de bewindvoerder q.q. heeft opgeroepen ter zitting in kort geding te verschijnen.
De vordering is behandeld ter zitting van 8 november 2018. [eiser] is verschenen,  bijgestaan door zijn gemachtigde. Namens de bewindvoerder q.q. is S. van den Berg verschenen.
[eiser] heeft zijn standpunt laten toelichten door zijn gemachtigde, die daarbij gebruik heeft gemaakt van pleitaantekeningen. Ook de bewindvoerder q.q. heeft haar standpunt naar voren gebracht. De griffier heeft van hetgeen ter zitting is besproken aantekeningen gemaakt.
Ten slotte is vonnis bepaald.
[A] huurt met ingang van 19 december 2014 van [eiser] een kamer in de woning aan [A] te [plaats] (verder: het gehuurde).  De “algemene bepalingen huurovereenkomst zelfstandige en onzelfstandige woonruimte” maken deel uit van de huurovereenkomst.
In artikel 13.4 en 13.6 van voornoemde algemene bepalingen staat het volgende:


Sinds 2016 hebben medebewoners en omwonenden zich veelvuldig bij [eiser] en de politie beklaagd over het gedrag van [A] . Deze klachten hebben betrekking op geluidsoverlast, vervuiling, vernieling en bedreiging. Tot 1 september 2018 zijn in totaal 57 klachten bij de politie binnengekomen.
Het vermogen van [A] is bij beschikking van 30 november 2016 onder bewind gesteld.
[eiser] heeft [A] verschillende malen aangesproken op zijn gedrag. [eiser] heeft ook de bewindvoerder van [A] op de hoogte gesteld van de klachten.
Bij aangetekende brief van 15 februari 2018 heeft [eiser] de huurovereenkomst met [A] met ingang van 16 mei 2018 opgezegd in verband met ernstige overlast. Naar aanleiding van deze brief heeft [A] [eiser] bedreigd, waarvan [eiser] aangifte heeft gedaan.
De advocaat van [eiser] heeft bij brief van 22 juni 2018 [A] gevraagd het gehuurde uiterlijk 29 juni 2018 te verlaten. [A] heeft aan dit verzoek geen gehoor gegeven.
Op 10 juli 2018 heeft een multidisciplinair overleg (MDO) plaatsgevonden met de bewindvoerder, de politie, het Veiligheidshuis en [eiser] over de door [A] veroorzaakte overlast. Tijdens dit overleg is [eiser] meegedeeld dat de gemeente Deventer voornemens is de kamerverhuurvergunning voor het pand in te trekken als de overlast niet ophoudt.
[eiser] vordert dat de kantonrechter bij vonnis, voor zoveel mogelijk uitvoerbaar bij voorraad:
I. de bewindvoerder q.q. zal bevelen om binnen 7 dagen na betekening van dit vonnis, althans een binnen een door de kantonrechter in goede justitie te bepalen termijn, de woning aan [A] te ontruimen, en te verlaten en ter vrije beschikking van [eiser] te stellen en te laten, alles op kosten van de bewindvoerder q.q., op straffe van verbeurte van een dwangsom van € 500,= per dag tot een maximum van € 10.000,= voor iedere dag of dagdeel dat de bewindvoerder q.q. in gebreke blijft aan het vonnis te voldoen;
II. de bewindvoerder q.q. zal veroordelen in de kosten van deze procedure, te vermeerderen met nakosten.
[eiser] legt aan zijn vorderingen ten grondslag dat [A] overlast en hinder veroorzaakt, waardoor hij zich niet als een goed huurder gedraagt en hij in strijd handelt met de verplichtingen uit de huurovereenkomst.
De bewindvoerder q.q. stelt dat de overlastproblematiek bij haar bekend is en dat zij in verband daarmee het sociale wijkteam heeft ingeschakeld. De hulpverlening aan [A] is echter niet goed van de grond gekomen, omdat [A] van mening is dat hij geen hulp nodig heeft.
De vordering strekt tot ontruiming van het gehuurde. Een vordering tot ontruiming is in kort geding toewijsbaar, indien voldoende aannemelijk is dat de bodemrechter die vordering zal toewijzen en indien niet van de eisende partij kan worden gevergd dat die de uitkomst van een bodemprocedure afwacht.
De kantonrechter is van oordeel dat [eiser] een spoedeisend belang heeft bij de gevraagde voorziening, omdat deze strekt tot beëindiging van de overlast voor medebewoners en omwonenden. Ook is de gemeente Deventer voornemens om de kamerverhuurvergunning van [eiser] in te trekken als de overlast blijft voortduren.
Gelet op het uitgebreide dossier en het door [eiser] overgelegde overzicht van de bij de politie geregistreerde overlastmeldingen, is voldoende aannemelijk dat [A] sinds 2016 ernstige overlast veroorzaakt voor zijn medebewoners en omwonenden. Het bestaan van de overlast is door de bewindvoerder q.q. ook niet weersproken.
Voorts valt niet te verwachten dat deze overlast binnen afzienbare tijd zal worden gestaakt of tot een aanvaardbaar niveau zal worden teruggebracht, aangezien de hulpverlening aan [A] niet van de grond is gekomen, omdat hij meent dat hij geen hulp nodig heeft.
Door het veroorzaken van overlast is [A] zijn verplichtingen uit de huurovereenkomst niet nagekomen. Gezien de ernst en de duur van de overlast is voldoende aannemelijk dat de bodemrechter zal oordelen dat deze tekortkoming de ontbinding van de huurovereenkomst rechtvaardigt. Nu [eiser] een spoedeisend belang heeft bij de gevraagde ontruiming, kan op dit oordeel van bodemrechter worden vooruitgelopen. De gevorderde ontruiming zal dan ook worden toegewezen.
Voor wat betreft de gevorderde veroordeling van de bewindvoerder q.q. in de kosten van de ontruiming heeft te gelden dat de kosten van de tenuitvoerlegging van dit vonnis, indien een gedwongen ontruiming door de deurwaarder noodzakelijk mocht blijken, als kosten van tenuitvoerlegging voor de geëxecuteerde (de bewindvoerder q.q.) zijn. De kantonrechter ziet geen aanleiding deze kosten bij voorbaat in kort geding toe te wijzen.
Met betrekking tot de door [eiser] gevorderde dwangsombepaling wordt overwogen dat het doel van een dwangsom is de schuldenaar een prikkel te geven om over te gaan tot (tijdige) nakoming van de veroordeling. In dit geval is [eiser] echter, indien de bewindvoerder q.q. weigerachtig is te voldoen aan het vonnis, gemachtigd om zelf de ontruiming te bewerkstelligen. De gevorderde dwangsombepaling zal daarom worden afgewezen.
De bewindvoerder q.q. zal als de grotendeels in het ongelijk gestelde partij in de kosten van deze procedure worden veroordeeld. De gevorderde nakosten worden begroot op een bedrag van € 100,00.
veroordeelt de bewindvoerder q.q. om binnen 7 dagen na betekening van dit vonnis het gehuurde aan [A] te [plaats] te ontruimen en te verlaten en ter vrije beschikking van [eiser] te stellen en te laten,
veroordeelt de bewindvoerder q.q. in de kosten van deze procedure tot op heden aan de zijde van [eiser] begroot op:
- € 105,28 aan explootkosten
- €   79,00 wegens griffierecht
- € 400,00 aan salaris gemachtigde
- € 100,00 aan nakosten,
verklaart dit vonnis tot zover uitvoerbaar bij voorraad,
wijst af het meer of anders gevorderde.
Dit vonnis is gewezen door mr. J.A.O.M. van Aerde, kantonrechter, en in het openbaar uitgesproken op 16 november 2018. (EvdB)
"
ECLI_NL_RBLIM_2018_4986.xml|True|"Ontbinding huurovereenkomst. Overlast zodanig dat ontbinding van de huuroverlast gerechtvaardigd is. Woonbelang en persoonlijke problematiek huurder kunnen niet tot ander oordeel leiden. Ontruiming was reeds eerder uitgesproken door voorzieningenrechter.
Burgerlijk recht
Zittingsplaats Roermond
Zaaknummer: 6538682 \ CV EXPL  17-9736

in de zaak van:
eisende partij,
gemachtigde mr. G.M.M. van Tilborg,
tegen:

kantoorhoudende te [kantoorplaats bewindvoerder] ,

wonend op een bij de deurwaarder bekend adres,
gedaagde partij,
gemachtigde mr. M.M.J.P. Penners.
Partijen worden hierna verder ook (in mannelijk enkelvoud) [eisers] en [gedaagde partij] dan wel de bewindvoerder genoemd.
Het verloop van de procedure blijkt uit:
de dagvaarding van 12 december 2018,
de door [eisers] bij brief van 22 januari 2018 overgelegde productie 33,
het depot van [eisers] van 22 januari 2018, houdende het depot van een USB-stick met geluidsopnames,
de conclusie van antwoord,
de beslissing waarbij een comparitie van partijen is bepaald,
de door [eisers] bij brief van 11 april 2018 overgelegde producties 34 tot en met 41,
de op 17 april 2018 gehouden comparitie van partijen.
Ten slotte is vonnis bepaald.
[gedaagde partij] huurt op basis van een d.d. 25 november 2011 door hem en [eisende partij sub 1] ondertekende overeenkomst de woning gelegen aan de [adres huurwoning] te [plaatsnaam huurwoning] . Partijen zijn buren.
Bij beschikking van 20 september 2013 zijn de goederen die toebehoren of zullen toebehoren aan [gedaagde partij] met ingang van 1 oktober 2013 onder bewind ingesteld, met benoeming van [naam bewindvoerder] tot bewindvoerder.
Bij vonnis van de kantonrechter te Roermond van 16 maart 2016 zijn de door [eisers] tegen de bewindvoerder op grond van overlast ingestelde vorderingen tot ontbinding van de huurovereenkomst en ontruiming van het gehuurde afgewezen.
Bij vonnis van de voorzieningenrechter te Roermond van 21 juni 2017 is de door [eisers] op grond van overlast ingestelde vordering tot ontruiming van de door [gedaagde partij] van [eisers] gehuurde woning afgewezen.
Bij vonnis van de voorzieningenrechter te Roermond van 12 februari 2018 is de bewindvoerder veroordeeld het door [gedaagde partij] gehuurde pand aan de [adres huurwoning] te [plaatsnaam huurwoning] binnen twee weken na betekening van dat vonnis te ontruimen en te verlaten en onder afgifte van de sleutels aan [eisers] ter vrije beschikking te stellen.
[gedaagde partij] heeft vervolgens naar aanleiding van dit vonnis het door hem gehuurde ontruimd.
In deze bodemprocedure vordert [eisers] - samengevat - te bepalen dat de huurovereenkomst tussen partijen zal worden ontbonden per datum vonnis, met veroordeling van gedaagde partij om het gehuurde volledig en behoorlijk te verlaten en te ontruimen en ontruimd te houden, met veroordeling van gedaagde in de proceskosten en in de nakosten.
De bewindvoerder voert verweer.
Op de stellingen van partijen wordt hierna, voor zover van belang, nader ingegaan.
Beoordeeld dient te worden of de - door omwonenden als overlast ervaren - gedragingen van [gedaagde partij] beschouwd kunnen worden als een tekortkoming in de nakoming van de verplichtingen van [gedaagde partij] als huurder. Voorts dient te worden beoordeeld of, rekening houdend met alle omstandigheden, die eventuele tekortkoming voldoende ernstig is om de ontbinding met haar gevolgen te rechtvaardigen. In dat verband is mede van belang dat het gewicht van de tekortkoming moet worden afgezet tegen het woonbelang van [gedaagde partij] , met andere woorden: de ernst van de tekortkomingen die zijn komen vast te staan, dient daarbij te worden afgezet tegen het belang van [gedaagde partij] om in de woning te kunnen wonen.
Vooropgesteld dient te worden dat een huurder zich ten aanzien van het gebruik van het gehuurde als een goed huurder dient te gedragen. Als een huurder zich zodanig gedraagt dat die gedragingen als overlast gekwalificeerd kunnen worden, dan handelt die huurder in strijd met voormelde in de wet opgenomen bepaling. Vast staat dat tussen partijen reeds een aantal procedures zijn gevoerd, waarbij steeds door omwonenden als (geluids)overlast ervaren gedragingen van [gedaagde partij] aan de orde zijn geweest. In het vonnis van 13 mei 2015 heeft de kantonrechter geoordeeld dat [gedaagde partij] overlast heeft veroorzaakt, bestaande uit onder andere hard praten, schreeuwen, agressie en terroriserend gedrag, bedreigingen, ruzie maken zowel overdag als 's nachts. Uiteindelijk heeft de kantonrechter in zijn in die procedure gewezen eindvonnis van 16 maart 2016 geoordeeld dat de behandelingen van [gedaagde partij] in verband met zijn persoonlijkheids- en alcoholproblemen tot verbetering hebben geleid, waarbij gesproken kan worden van een constante en consistente verbetering van zijn gedrag als huurder. Zulks heeft toen geleid tot afwijzing van de door [eisers] gevorderde ontbinding en ontruiming. In dat vonnis heeft de kantonrechter evenwel expliciet het navolgende overwogen:
In het vervolgens tussen partijen op 7 juni 2017 door [eisers] aanhangig gemaakte kort geding vanwege hernieuwde door [gedaagde partij] veroorzaakte overlast, heeft de kantonrechter in zijn vonnis van 21 juni 2017 de door [eisers] gevorderde ontruiming afgewezen, doch daarbij is wel overwogen dat aannemelijk is dat [gedaagde partij] enige mate van overlast heeft veroorzaakt in de afgelopen periode.
Ook in het kort gedingvonnis van 12 februari 2018 is geoordeeld dat sprake is van door [gedaagde partij] veroorzaakte overlast, hetgeen heeft geleid tot toewijzing van de in dat kort geding door [eisers] gevorderde ontruiming van het gehuurde. [gedaagde partij] heeft van deze uitspraak geen hoger beroep ingesteld. De ter onderbouwing van die vordering ten grondslag gelegde verklaringen zijn ook in de onderhavige procedure ter onderbouwing van de gevorderde ontbinding van de huurovereenkomst overgelegd.
Vastgesteld kan worden dat in een eerdere bodemprocedure en in twee tussen partijen gevoerde kort gedingen is gebleken van door [gedaagde partij] veroorzaakte overlast. In die procedures was in verband daarmee telkens de ontbinding van de huurovereenkomst c.q. de ontruiming door [gedaagde partij] van het gehuurde aan de orde, zodat [gedaagde partij] met betrekking tot die overlast als een gewaarschuwd man heeft te gelden, hetgeen de kantonrechter in zijn vonnis van 16 maart 2016 ook uitdrukkelijk - weliswaar ten overvloede - heeft overwogen. De onderhavige procedure en het kort geding dat heeft geleid tot het vonnis van 12 februari 2018 zijn door [eisers] aanhangig gemaakt naar aanleiding van hernieuwde klachten van omwonenden ter zake van door [gedaagde partij] veroorzaakte overlast. In voormeld kort gedingvonnis is daarover het volgende geoordeeld: ""
Hoewel in een kort geding een andere bewijswaardering geldt dan in een bodemprocedure, is de kantonrechter op grond van de inhoud van de hiervoor voormelde verklaringen, die ook in deze procedure ter onderbouwing van de vorderingen van [eisers] zijn overgelegd, van oordeel dat voldoende is gebleken van de ernst en de mate van de door [gedaagde partij] veroorzaakte overlast.
Door [gedaagde partij] is nog gesteld dat een hetze tegen hem wordt gevoerd door de politie, de gemeente, de buurt en de lokale horeca om hem weg te krijgen uit de omgeving waarin hij woont, doch die stelling is onvoldoende onderbouwd en ook overigens is daarvan niet gebleken.
De ernst en de mate van de door [gedaagde partij] veroorzaakte overlast leveren een zodanige tekortkoming van [gedaagde partij] in het naleven van zijn verplichtingen uit de huurovereenkomst op, dat de door [eisers] op die grondslag gevorderde ontbinding van de huurovereenkomst gerechtvaardigd is. Het woonbelang van [gedaagde partij] en zijn persoonlijke problematiek van [gedaagde partij] kunnen niet leiden tot een ander oordeel. Daarbij is voor de kantonrechter doorslaggevend geweest dat [gedaagde partij] vaak genoeg is gewaarschuwd, ook door de rechter, zonder dat er een definitieve verbetering in zijn gedrag is opgetreden. Nu is onvermijdelijk het moment aangebroken waarop de belangen van de directe omwonenden van [gedaagde partij] , waaronder eisers, dienen te prevaleren boven de belangen van [gedaagde partij] .
Ten overvloede wenst de kantonrechter het volgende op te merken. Door [gedaagde partij] is nog gesteld dat hij rust wil, waarbij hij verschoond wil blijven van prikkels om hem heen die zijn gedrag beïnvloeden. [eisers] heeft gesteld dat zij door de langdurige problemen met [gedaagde partij] op is van de zenuwen en eveneens enkel nog rust wil. De kantonrechter heeft niet de overtuiging dat partijen in de situatie, waarbij zij door de huurrelatie aan elkaar verbonden blijven, de door ieder van hen gewenste rust krijgen maar juist het tegendeel het geval zal zijn. Dit is uiteraard geen reden om de huurovereenkomst te ontbinden, doch de beëindiging van de huurrelatie wordt in verband met de door beide partijen beoogde rust wel in het belang van beide partijen geacht.
Omdat het gehuurde door [gedaagde partij] reeds op grond van het kort gedingvonnis van 12 februari 2018 is ontruimd, heeft [eisers] geen belang meer bij zijn vordering tot ontruiming van het gehuurde, zodat die vordering zal worden afgewezen. De daarmee samenhangende gevorderde machtiging ondergaat hetzelfde lot. Die machtiging zou bovendien zijn afgewezen omdat [eisers] geen machtiging van de kantonrechter behoeft om het toe te wijzen bevel tot ontruiming zo nodig af te dwingen. De in de wet aan de deurwaarder verleende bevoegdheden tot reële executie (artikelen 555 e.v. Rv in verbinding met artikel 444 Rv) worden immers toereikend geacht.
Het verzoek van [eisers] om dit vonnis te waarmerken als Europese executoriale titel zal worden afgewezen, nu ten aanzien van de gevorderde ontbinding van de huurovereenkomst geldt dat geen sprake is van een niet-betwiste schuldvordering en bovendien ten aanzien van de gevorderde kostenveroordeling heeft te gelden dat het door [gedaagde partij] gevoerde verweer tevens bezwaar tegen de door [eisers] gevorderde kostenveroordeling impliceert.
De bewindvoerder zal als de in het ongelijk gestelde partij worden veroordeeld in de kosten van deze procedure. De kosten aan de zijde van [eisers] worden begroot op:
dagvaarding	€ 97,31
griffierecht	60,00
salaris gemachtigde
totaal 		€ 277,31.
De gevorderde nakosten zullen worden toegewezen overeenkomstig de richtlijnen van het LOVCK&T en worden begroot op een half salarispunt conform het liquidatietarief proceskosten met een maximum van € 30,00 aan nakosten salaris.
De kantonrechter
ontbindt de tussen partijen bestaande huurovereenkomst met betrekking tot het gehuurde, staande en gelegen aan de [adres huurwoning] te [plaatsnaam huurwoning] ,
veroordeelt de bewindvoerder in de proceskosten aan de zijde van [eisers] gevallen en tot op heden begroot op € 277,31,
veroordeelt de bewindvoerder onder de voorwaarde dat deze niet binnen 2 weken na aanschrijving door [eisers] volledig aan dit vonnis voldoet, in de na dit vonnis ontstane kosten, begroot op:
- € 30,00 aan salaris gemachtigde,
- te vermeerderen, indien betekening van het vonnis heeft plaatsgevonden, met de explootkosten van betekening van het vonnis,
verklaart dit vonnis uitvoerbaar bij voorraad,
wijst het meer of anders gevorderde af.
Dit vonnis is gewezen door mr. R.A.J. van Leeuwen in het openbaar uitgesproken.
type: TC
coll:
"
ECLI_NL_RBLIM_2015_10820.xml|True|"Kort geding, overlast, ontruiming huurwoning.
Zittingsplaats Maastricht
Burgerlijk recht
Zaaknummer: 4644991 CV EXPL 15-11830
MD

in de zaak van:
de stichting

gevestigd en kantoorhoudend te Heerlen,
eisende partij,
gemachtigde mr. A.N.A.G. Boer,
tegen:

kantoorhoudend te Geleen,
gedaagde partij,
SBL q.q. vertegenwoordigd door [naam bewindvoerder] .
Partijen zullen hierna Wonen Zuid en SBL q.q. genoemd worden. De rechthebbende zal [naam rechthebbende] genoemd worden.
Het verloop van de procedure blijkt uit:
- een exploot van dagvaarding met producties 1 tot en met 12;
- de aanvullende producties 13 en 14 van de zijde van Wonen Zuid;
- de aantekeningen van de griffier van de mondelinge behandeling op 17 december 2015.
Ten slotte is vonnis bepaald.
Bij beschikking van de kantonrechter te Heerlen van 25 januari 1999 is [naam rechthebbende] onder beschermingsbewind gesteld, met benoeming van SBL q.q. tot bewindvoerder.
Wonen Zuid is met [naam rechthebbende] een huurovereenkomst aangegaan, uit hoofde waarvan [naam rechthebbende] de woning met aanhorigheden, staande en gelegen te [adres 1] (hierna: het gehuurde) van Wonen Zuid huurt. De maandelijks bij vooruitbetaling verschuldigde huurprijs bedraagt thans € 544,21. Het gehuurde is een flatwoning en gelegen op de vierde etage op de hoek. Per galerij zijn telkens vier woningen. De heer [naam buurman] is woonachtig op [adres 2] (en is de buurman van [naam rechthebbende] ). Mevrouw [naam buurvrouw] is de onderbuurvrouw van [naam rechthebbende] . [naam buurvrouw] heeft op
8 november 2014 en 22 december 2014 schriftelijk bij Wonen Zuid geklaagd over overlast door [naam rechthebbende] .
Op 20 maart 2015 heeft er een gesprek plaatsgevonden tussen de heer [naam wijkcoördinator] (wijkcoördinator Wonen Zuid) en [naam rechthebbende] . Van dat gesprek is door [naam wijkcoördinator] een gespreksverslag opgemaakt. Op 25 maart 2015 zijn in het overlastteam (bestaande uit wijkagenten, een maatschappelijk werker van Impuls en twee medewerkers van Wonen Zuid) de klachten over [naam rechthebbende] besproken. Op 3 juni 2015 zijn de klachten over [naam rechthebbende] opnieuw in het overlastteam besproken en is besloten om Vangnet in te schakelen. Vangnet op haar beurt adviseert Triade (zorggroep die zich onder meer bezighoudt met de begeleiding van mensen met verslavingsproblematiek) in te schakelen, hetgeen ook is gebeurd.
Op 5 juli 2015 is de politie bij [naam buurman] langsgekomen in verband met overlast door [naam rechthebbende] .
Op 20 augustus 2015 heeft [naam rechthebbende] een ruit van de woning van [naam buurman] vernield. Hiervan is door [naam buurman] aangifte bij de politie gedaan.
Op 2 oktober 2015 heeft er een vechtpartij tussen [naam rechthebbende] en [naam buurman] plaatsgevonden, waarbij [naam rechthebbende] [naam buurman] met een kabelslot op zijn hoofd heeft geslagen. Ook hiervan is door [naam buurman] aangifte bij de politie gedaan.
Voor de hiervoor onder 2.5. en 2.6. vermelde feiten is [naam rechthebbende] op 5 november 2015 veroordeeld tot een taakstraf van 100 uur, subsidiair 50 dagen hechtenis en een gevangenisstraf van 2 weken voorwaardelijk met een proeftijd van 2 jaar.
Op 8 oktober 2015 hebben [naam rechthebbende] en [naam wijkcoördinator] van Wonen Zuid in het bijzijn van de heer [naam medewerker veiligheidshuis] van het Veiligheidshuis met elkaar gesproken over de overlastklachten. Wonen Zuid heeft in het gesprek aangegeven dat het voor [naam rechthebbende] het beste is om ergens anders te gaan wonen. Onder de voorwaarde dat [naam rechthebbende] geen overlast meer veroorzaakt en er geen (politie)meldingen meer binnenkomen, heeft Wonen Zuid aan [naam rechthebbende] toegezegd zich in te spannen om een alternatieve verblijfplaats voor [naam rechthebbende] te zoeken. Tevens heeft Wonen Zuid meegedeeld een juridische procedure te starten om de huurovereenkomst met [naam rechthebbende] te beëindigen.
Op 11 en 22 november 2015 is de politie bij [naam rechthebbende] langs gekomen in verband met overlastklachten van omwonenden.
Bij brief van 23 november 2015 heeft Wonen Zuid vanwege de schending van de in rechtsoverweging 2.8. neergelegde afspraken aangegeven haar toezegging om zich in te spannen voor een andere verblijfplaats voor [naam rechthebbende] in te trekken en in rechte een vordering tot ontruiming van het gehuurde en ontbinding van de huurovereenkomst zal instellen.
Wonen Zuid vordert om bij vonnis, uitvoerbaar bij voorraad:
I. veroordeling van [naam rechthebbende] en/of SBL q.q. dan wel veroordeling van [naam rechthebbende] en SBL q.q. tezamen om het gehuurde binnen drie dagen na betekening van dit vonnis te ontruimen en ontruimd te houden en onder afgifte van de sleutels ter vrije beschikking van Wonen Zuid te stellen, met machtiging van Wonen Zuid bij voldoening hierna die ontruiming zelf te doen bewerkstelligen op kosten van [naam rechthebbende] en/of SBL q.q. dan wel [naam rechthebbende] en SBL q.q. tezamen, zo nodig met behulp van de sterke arm van justitie en politie;
II. veroordeling van [naam rechthebbende] en/of SBL q.q. dan wel hoofdelijke veroordeling van [naam rechthebbende] en SBL q.q. tezamen tot betaling van € 544,21 per maand vanaf 1 december 2015, telkens voor de eerste van de maand te voldoen, te vermeerderen met de overeengekomen huurverhoging totdat de huurovereenkomst tussen partijen is geëindigd, te vermeerderen met de wettelijke rente vanaf de dag der verschuldigdheid tot aan de dag der algehele voldoening;
III. veroordeling van [naam rechthebbende] en/of SBL q.q. dan wel veroordeling van [naam rechthebbende] en SBL q.q. tezamen in de kosten van dit geding, te vermeerderen met de wettelijke rente over de proceskosten indien deze kosten niet binnen veertien dagen na dagtekening van dit vonnis zijn betaald, alsmede veroordeling in de nakosten.
Wonen Zuid voert aan dat [naam rechthebbende] voor ernstige overlast zorgt. Naast geluidsoverlast, maakt hij zich volgens Wonen Zuid – al dan niet onder invloed van drugs – schuldig aan bedreiging, mishandeling en vernieling. [naam rechthebbende] gedraagt zich aldus niet als een goed huurder en komt de verplichting om geen overlast te veroorzaken niet na. Er is sprake van een zodanige tekortkoming in de nakoming van zijn verplichtingen dat in een bodemzaak zonder meer de ontruiming van het gehuurde en ontbinding van de huurovereenkomst zal worden uitgesproken. Voorts wordt door de overlast het woongenot van de omwonenden ernstig aangetast. Wonen Zuid is bang dat de situatie verder escaleert. De uitkomst van een bodemprocedure kan volgens haar niet worden afgewacht.
SBL q.q. voert verweer namens de rechthebbende.
Op de stellingen van partijen wordt hierna, voor zover van belang, nader ingegaan.
Wonen Zuid heeft spoedeisend belang bij de gevorderde ontruiming, gelegen in haar verplichting haar (andere) huurders rustig woongenot te verschaffen en haar huurders (meer in het bijzonder: [naam buurman] en [naam buurvrouw] ) te vrijwaren van (de dreiging van) mishandeling en vernieling door [naam rechthebbende] .
Gezien de ernst van de gevolgen voor de betrokken huurder, [naam rechthebbende] , kan een ontruiming in kort geding slechts worden uitgesproken, indien de overlast van zodanige aard en ernst is dat ontruiming op korte termijn noodzakelijk is, de uitkomst van een bodemprocedure niet kan worden afgewacht en hoogstwaarschijnlijk is dat de bodemrechter (wanneer zijn oordeel wordt gevraagd) de huurovereenkomst zal ontbinden.
Naar het oordeel van de kantonrechter is aan deze voorwaarden voldaan. De gestelde en niet weersproken – en derhalve in deze procedure vaststaande – mishandeling van [naam buurman] en vernieling van de ruit van zijn woning door [naam rechthebbende] in samenhang bezien met door van [naam buurvrouw] geschetste overlast door [naam rechthebbende] , rechtvaardigen zonder meer de veroordeling tot ontruiming van het gehuurde.
Een belangenafweging voor zover in kort geding te maken, leidt niet tot een ander oordeel. Gesteld noch gebleken is, bijvoorbeeld, dat het voor [naam rechthebbende] onmogelijk is om zich te voorzien van andere betaalbare woonruimte. Daarbij weegt eveneens mee dat Wonen Zuid [naam rechthebbende] op 8 oktober 2015 een laatste kans heeft geboden, maar dat hij die kans niet heeft aangegrepen.
De kantonrechter zal op vorenstaande gronden de gevorderde ontruiming toewijzen. De ontruimingstermijn zal – zoals gevorderd – worden gesteld op drie dagen na betekening van dit vonnis. Door SBL q.q. is ter zitting niet aannemelijk gemaakt dat een langere ontruimingstermijn (van bijvoorbeeld veertien dagen) ertoe leidt dat [naam rechthebbende] meer mogelijkheden heeft om vervangende woonruimte te vinden. Bovendien heeft de kantonrechter meegewogen dat vaststaat dat [naam rechthebbende] bij RIMO (opvang en begeleiding) terecht kan, maar dat hij daar geen gebruik van wil maken omdat hij geen vertrouwen in RIMO heeft.
De gevorderde machtiging om zo nodig op kosten van [naam rechthebbende] en/of SBL q.q. dan wel [naam rechthebbende] en SBL q.q. te doen ontruimen door politie en justitie wordt evenwel afgewezen omdat de bevoegdheid daartoe reeds voortvloeit uit de wet (art. 434 jo art. 444 jo art 556 Rv).
Niet gesteld of gebleken is welk (spoedeisend) belang Wonen Zuid heeft bij de vordering onder II., temeer nu niet is gesteld dat er tot op heden een betalingsachterstand in de betaling van de huurpenningen is. De vordering onder II. wordt afgewezen. Uiteraard betekent deze afwijzing niet dat SBL q.q. niet gehouden is om de betalingsverplichtingen uit hoofde van de huurovereenkomst na te komen zolang de huurovereenkomst voortduurt.
SBL q.q. zal als de in het ongelijk gestelde partij worden veroordeeld tot betaling van de proceskosten. De wettelijke rente daarover zal op hierna in het dictum weer te geven wijze worden toegewezen. De kosten aan de zijde van Wonen Zuid worden begroot op: - exploot van dagvaarding:	€        96,16
- griffierecht:			€      116,00- salaris gemachtigde: 		€
Totaal:				€      812,16.
De gevorderde nakosten zullen op hierna in het dictum te bepalen wijze worden toegewezen.
De kantonrechter:
veroordeelt SBL q.q. om de woning met aanhorigheden, staande en gelegen aan de [adres 1] , met al hetgeen en degene die zich daarin of daarop van harentwege bevindt binnen een week na betekening van dit vonnis te ontruimen en ontruimd te houden en onder afgifte van de sleutels ter vrije beschikking van Wonen Zuid te stellen;
veroordeelt SBL q.q. tot betaling van de proceskosten, aan de zijde van Wonen Zuid tot de datum van dit vonnis begroot op € 812,16, te vermeerderen met de wettelijke rente vanaf de vijftiende dag na betekening van dit vonnis tot aan de dag der algehele voldoening;
veroordeelt SBL q.q., onder de voorwaarde dat zij niet binnen twee weken na aanschrijving door Wonen Zuid volledig aan dit vonnis voldoet, in de na dit vonnis ontstane kosten, begroot op:
- € 100,00 aan salaris gemachtigde;
- te vermeerderen, indien SBL q.q. niet binnen veertien dagen na aanschrijving door Wonen Zuid aan dit vonnis heeft voldaan en vervolgens betekening van dit vonnis heeft
plaatsgevonden, met de explootkosten van betekening van dit vonnis;
verklaart dit vonnis uitvoerbaar bij voorraad;
wijst het meer of anders gevorderde af.
Dit vonnis is gewezen door mr. E.P. van Unen en is in het openbaar uitgesproken.
"
ECLI_NL_RBHAA_2012_BX0748.xml|True|"Ontbinding huurovereenkomst afgewezen. Kweken van 20 hennepplanten in een bij het gehuurde behorende box levert een ernstige tekortkoming op, maar gevaarzetting, overlast of verloedering is niet gebleken, er is geen opbrengst geweest, hennepteelt vond niet plaats in de woning en persoonlijke omstandigheden van 79-jarige, zieke huurster verzetten zich tegen ontbinding.
RECHTBANK HAARLEM
Sector kanton
Locatie Haarlem
zaak-/rolnummer:  543208/CV EXPL 12-989
datum uitspraak:  4 juli 2012
VONNIS VAN DE KANTONRECHTER
inzake
de stichting STICHTING PRÉ WONEN
te Haarlem
eiseres
hierna te noemen: Pré Wonen
gemachtigde Van der Hoeden/Mulder
tegen
[X.]
te [woonplaats]
hierna te noemen: [X.]
gedaagden
gemachtigde mr. B. Kochheim-Bossink
De procedure
Pré Wonen heeft [X.] gedagvaard op 13 januari 2012. [X.] heeft schriftelijk geantwoord.
De kantonrechter heeft bij tussenvonnis van 4 april 2012 een comparitie van partijen gelast, die heeft plaatsgevonden op 21 mei 2012. De griffier heeft aantekeningen gemaakt van wat partijen verder naar voren hebben gebracht.
De feiten
1.	Pré Wonen verhuurt sinds 8 oktober 1993 aan [X.] de woonruimte aan de [adres] te [woonplaats]. De huurprijs bedraagt € 484,91 per maand, bij vooruitbetaling te voldoen. Op de huurovereenkomst is het door Pré Wonen gehanteerde Huurreglement van toepassing.
2.	Artikel 6.1 van het Huurreglement luidt:
“Huurder zal het gehuurde als een goed huisvader (huurder) en overeenkomstig de daaraan bij deze overeenkomst gegeven bestemming gebruiken.”
3.	Pré Wonen heeft met de gemeenten Haarlem en Haarlemmerliede-Spaarnwoude, de Regiopolitie Kennemerland (district Haarlem), het Openbaar Ministerie (arrondissementsparket Haarlem), woningcorporaties Woonmaatschappij en Elan Wonen en met electriciteitsnetbeheerder N.V. Continuan Netbeheer een Convenant gesloten inzake de aanpak van de private en bedrijfsmatige teelt van cannabis/hennep. Het convenant is op 1 maart 2007 in werking getreden.
4.	Op 24 oktober 2011 heeft een politie-inval plaatsgevonden in het gehuurde. In de bij het door [X.] gehuurde behorende box is een hennepplantage aangetroffen met 20 cannabisplanten. De hennepplanten en het aanwezige materiaal dat bestemd was voor het kweken van hennep zijn in beslaggenomen en vernietigd.
5.	Pré Wonen heeft [X.] vervolgens thuis bezocht en –onder verwijzing naar voornoemd Hennepconvenant- tegenover haar het voornemen uitgesproken om te komen tot beëindiging van de huurrelatie.
6.	Bij brief van 17 november 2011 heeft de gemachtigde van [X.] namens haar laten weten dat zij niet zal meewerken aan beëindiging van de huurovereenkomst en Pré Wonen verzocht af te zien van een ontruimingsprocedure tegen haar.
7.	Op 7 februari 2012 heeft het Openbaar Ministerie aan [X.] geschreven dat is besloten om niet tot vervolging over te gaan, omdat ‘het belang van vervolging niet opweegt tegen het algemeen belang van de samenleving’ en ‘daarnaast spelen uiteraard bewijstechnische en juridische redenen een belangrijke rol’.
De vordering
Pré Wonen vordert (samengevat) ontbinding van de huurovereenkomst, ontruiming van de woonruimte en veroordeling van [X.] tot betaling van € 484,91 voor iedere maand dat [X.] het gehuurde na 31 januari 2012 in gebruik heeft gehouden.
Pré Wonen legt aan de vordering ten grondslag dat [X.] is tekortgeschoten in de nakoming van haar verplichtingen uit hoofde van de huurovereenkomst. Door een kwekerij op het gehuurde te exploiteren, gedraagt [X.] zich niet als goed huurder en handelt zij in strijd met artikel 6.1 Huurreglement en artikel 7:213 BW. Zij heeft de bestemming van het gehuurde gewijzigd, hetgeen een inbreuk betekent op de verplichting ex artikel 7:214 BW en artikel 6.1 Huurreglement. Het is een feit van algemene bekendheid dat een illegale hennepkwekerij een groter risico van brand met zich meebrengt en dat van de aanwezigheid van een hennepkwekerij ook anderszins een nadelige invloed uitgaat op de woonomgeving voor wat betreft de veiligheid en leefbaarheid. Dat het geconstateerde gevaar zich niet heeft verwezenlijkt, is niet van belang. Hennepteelt draagt voorts in hoge mate bij aan verloedering van de omgeving en daarmee aan vermindering van de waarde van het woningbezit van Pré Wonen. Uit verklaringen van de politie blijkt dat het gaat om een professionele hennepkwekerij. Er zijn maar liefst 20 planten aangetroffen. Het is bijzonder ongeloofwaardig dat [X.] de opbrengst van 20 planten nodig zou hebben voor eigen gebruik. [X.] heeft door het exploiteren van deze hennepkwekerij tevens in strijd gehandeld met de Opiumwet, hetgeen onrechtmatig gebruik van het gehuurde tot gevolg heeft. Het gedrag van [X.] levert een tekortkoming op die in beginsel ontbinding van de huurovereenkomst rechtvaardigt. Pré Wonen hanteert een strikt beleid ten aanzien van hennepteelt in haar huurwoningen. De ernstige gevolgen hiervan maken dat geen enkele tolerantie wordt betracht jegens huurders die zich hieraan schuldig maken. Pré Wonen wil ook naar andere bewoners toe de uitstraling hebben dat dit gedrag niet acceptabel is. Uitzonderingen zijn niet mogelijk, dit zou een sterke precedentwerking hebben. Het Hennepconvenant schrijft acties dwingend voor aan de deelnemende partijen.
[X.] kan zich niet verschuilen achter haar leeftijd van 79 jaar. De (persoonlijke) omstandigheden van [X.] brengen niet met zich mee dat ontbinding van de huurovereenkomst naar maatstaven van redelijkheid en billijkheid onaanvaardbaar is.
Het verweer
[X.] betwist primair dat er zwaarwegende en voldoende grond is om de huurovereenkomst te ontbinden. Subsidiair verzetten de redelijkheid en billijkheid zich hiertegen. Meer subsidiair verzoekt zij de kantonrechter om een terme de grâce tot het moment waarop zij andere passende woonruimte heeft gevonden dan wel als voorwaarde aan de ontbinding te verbinden dat Pré Wonen [X.] andere passende woonruimte (in deze buurt) aanbiedt. Op het verweer zal, voor zover relevant, bij de beoordeling van het geschil nader worden ingegaan.
De beoordeling
1.	De Hoge Raad heeft in zijn arrest van 27 november 1998 beslist dat ook bij huur van woonruimte de algemene regel geldt dat iedere tekortkoming aan de wederpartij de bevoegdheid geeft de overeenkomst te ontbinden, tenzij de tekortkoming gezien haar bijzondere aard of geringe betekenis deze ontbinding met haar gevolgen niet rechtvaardigt (NJ 1999, 197). De schuldenaar moet zich gemotiveerd op deze uitzondering beroepen. Bij de beoordeling van de vraag of de tekortkoming voldoende ernstig is om de ontbinding van een huurovereenkomst betreffende woonruimte te rechtvaardigen, moet het gewicht van de tekortkoming worden afgezet tegen het woonbelang van de huurder. Daarbij moet rekening worden gehouden met alle omstandigheden van het geval, waaronder de aard en de betekenis van de tekortkoming alsmede de aard van de overeenkomst en de belangen van partijen over en weer.
2.	[X.] heeft in dit kader aangevoerd dat zij al bijna 48 jaar huurster is van Pré Wonen. De huidige huurovereenkomst bestaat al ruim 18 jaar. Daarvoor huurde [X.] een woning aan de overzijde van deze straat. De sociale contacten van [X.] zijn geconcentreerd in haar woonomgeving; zij is hier geworteld en gelet op haar hoge leeftijd is [X.] ook aangewezen op (de zorg van) deze sociale contacten. [X.] is geen professionele kweker en heeft geen manipulaties verricht aan de meterkast. Zij heeft een paar plantjes met behulp van legale elektriciteit gekweekt. Er is dan ook geen sprake van gevaarzetting. Het OM heeft afgezien van strafvervolging. Evenmin heeft [X.] de bestemming van het gehuurde gewijzigd, zich niet als goed huurder gedragen en in strijd met het huurreglement gehandeld. Het gaat immers om een tuinhuisje, waarin net zo goed een ‘gewoon’ plantenkastje kan worden geplaatst. Het gehuurde is zij als woning blijven gebruiken. Er is dan ook geen sprake van verloedering of nadelige invloed op de woonomgeving wat betreft veiligheid en leefbaarheid of van vermindering van de waarde van het woningbezit van Pré Wonen. Bij beëindiging van de huurovereenkomst zou [X.] op straat komen te staan. Dit is onwenselijk, te meer gelet op de hoge leeftijd en ziekte van [X.]. Het Hennepconvenant bevat geen zero-tolerance insteek. Pré Wonen moet bij de uitvoering van het convenant rekening houden met haar maatschappelijke verplichtingen. Artikel 20 van het convenant biedt daartoe ook de mogelijkheid.
3.	De kantonrechter stelt vast dat Pré Wonen aan haar vordering tot ontbinding en ontruiming uitsluitend de hennepkweek ten grondslag heeft gelegd. Pré Wonen heeft niet gesteld en evenmin is gebleken dat [X.] op enige andere wijze of op enig ander moment is tekortgeschoten in de nakoming van de huurovereenkomst.
4.	De kantonrechter is van oordeel dat het kweken van 20 hennepplanten in een bij het gehuurde behorende box een ernstige tekortkoming oplevert, maar dat deze tekortkoming in dit geval toch geen ontbinding van de huurovereenkomst met haar gevolgen rechtvaardigt. Daarbij neemt de kantonrechter in aanmerking dat:
-	de gemachtigde van Pré Wonen ter zitting heeft verklaard dat Pré Wonen in dit geval geen aanwijzingen heeft dat er is gemanipuleerd met de meterkast, terwijl Pré Wonen geen andere vormen van gevaarzetting bekend zijn dan het manipuleren van de elektrische installatie;
-	de dochter van [X.] onweersproken heeft aangevoerd dat [X.] één lamp had laten ophangen in de box en dat [X.] nu voor het eerst was begonnen met de hennepkweek voor eigen gebruik, zodat er nooit een opbrengst is geweest;
-	de hennepteelt uitsluitend plaats vond in de bij het gehuurde behorende box en [X.] de woning als woonruimte is blijven gebruiken;
-	niet is gebleken dat de hennepkweek van [X.] heeft geleid tot enige vorm van overlast, verloedering of waardevermindering van het woningbezit van Pré Wonen of tot nadelig effect op de leefbaarheid en veiligheid van de woonomgeving;
-	er geen sprake is van enige andere tekortkoming die ontbinding van de huurovereenkomst rechtvaardigt;
-	de persoonlijke omstandigheden van [X.], waaronder haar leeftijd van bijna 80 jaar, haar medische klachten en de omstandigheid dat [X.] al 48 jaar in dezelfde straat woont en haar sociale contacten in de buurt van haar woonomgeving heeft.
5.	Gelet op voornoemde omstandigheden is de kantonrechter van oordeel dat de behoefte en het belang van Pré Wonen om de huurovereenkomst te ontbinden in dit geval niet voldoende opwegen tegen de noodzaak en het belang van [X.] om over de woonruimte te blijven beschikken. De vordering tot ontbinding van de huurovereenkomst en ontruiming van het gehuurde zal daarom worden afgewezen.
6.	Nu de huurovereenkomst in stand blijft is voor toewijzing van de gevorderde (door)betaling van € 484,91 per maand geen grond. Die verplichting volgt al uit de huurovereenkomst.
7.	De proceskosten komen voor rekening van Pré Wonen omdat deze in het ongelijk wordt gesteld.
Beslissing
De kantonrechter:
- wijst de vordering af;
- veroordeelt Pré Wonen tot betaling van de proceskosten, die aan de kant van [X.] tot en met vandaag worden begroot op € 300,00 aan salaris gemachtigde;
- verklaart dit vonnis in zoverre uitvoerbaar bij voorraad;
Dit vonnis is gewezen door mr. W. Aardenburg en uitgesproken op de openbare terechtzitting van bovengenoemde datum in aanwezigheid van de griffier.
Coll.
"
ECLI_NL_RBMNE_2018_4796.xml|True|"Ontbinding huurovereenkomst. Huurder heeft al geruime tijd geen hoofdverblijf in het gehuurde. Dit is combinatie met een gevaarlijke situatie in de woning vanwege door de huurder zelf verrichte verbouwingen (met name aan het elektra), rechtvaardigen een spoedige ontruiming.
Civiel recht
kantonrechter
locatie Utrecht
zaaknummer: 7086887 AV EXPL  18-37 AP/1183

inzake
de stichting

gevestigd te Baarn,
verder ook te noemen Eemland Wonen,
eisende partij,
gemachtigde: mr. S.D. Arnold,
tegen:
wonende te [woonplaats]
verder ook te noemen [gedaagde 1] ,
procederende in persoon,
wonende te [woonplaats]
verder ook te noemen [gedaagde 2] ,
procederende in persoon,
wonende te [woonplaats] ,
verder ook te noemen [gedaagde 3] ,
gedaagde partijen,
niet verschenen.
Het verloop van de procedure blijkt uit:
de dagvaarding
de vermeerdering van eis.
de mondelinge behandeling
de verstekverlening tegen [gedaagde 3] , de niet verschenen gedaagde,
de pleitnota van Eemland Wonen
Ten slotte is vonnis bepaald.
Met ingang van 20 september 1989 verhuurt (de rechtsvoorgangster) van Eemland Wonen aan [gedaagde 1] de woning aan de [adres] te [woonplaats] , hierna: de woning. De huurprijs bedraagt op dit moment € 428,27 per maand.
Op 10 mei 2015 is Eemland Wonen, in het bijzijn van de heer [A] , inspecteur van toezicht en handhaving van de gemeente [gemeente] , op inspectie geweest in de woning, naar aanleiding van een aantal overtredingen van [gedaagde 1] , die verband hielden met een aantal zonder toestemming geplaatste aanbouwen, het verwijderen van het hek van het dakterras en troep die in de tuin lag.
Op 7 juli 2015 heeft Eemland Wonen, naar aanleiding van een vermoeden dat [gedaagde 1] niet zijn hoofdverblijf had in de woning, een gesprek gehad met [gedaagde 1] Bij brief van 13 juli 2015 heeft Eemland Wonen dat gesprek bevestigd. Tijdens het gesprek vertelde [gedaagde 1] dat hij alleen in de wintermaanden zo nu en dan in de woning verbleef, en dat zijn zoon en schoondochter feitelijk in het gehuurde woonden. Eemland Wonen heeft [gedaagde 1] toen laten weten dat hij verplicht was zijn hoofdverblijf te hebben in het gehuurde en heeft hem voor de keus gesteld om of wel zijn hoofdverblijf te nemen in de woning, dan wel de huurovereenkomst op te zeggen.
Op 2 november 2016 heeft opnieuw een inspectie plaatsgevonden, waarbij is geconstateerd dat een aantal problemen nog niet waren opgelost. Een deel van de mankementen is daarna opgelost.
Naar aanleiding van enkele onderhoudsverzoeken van [gedaagde 3] , de partner van [gedaagde 2] , is Eemland Wonen 19 februari 2018 in de woning geweest. Tijdens dit bezoek kwam Eemland Wonen erachter dat [gedaagde 1] in een caravan in [woonplaats] woonde, en dat zijn zoon en schoondochter (nog steeds) de woning bewoonden. Daarnaast bleek dat de bewoners van de woning wederom zelfstandig vergaande verbouwingen hadden doorgevoerd, die in ieder geval op het eerste oog niet voldeden aan de veiligheidsvoorschriften. Eemland Wonen heeft [gedaagde 1] bij brief van 21 februari 2018 aangesproken op deze constateringen. [gedaagde 1] is daarbij opnieuw gewezen op zijn verplichting als huurder om de woning zelf te bewonen.
Op 27 februari 2018 is in opdracht van Eemland Wonen onderzoek verricht in de woning, door het bedrijf Holland Building Maintenance (HBM). Deze heeft geconstateerd dat een gevaarlijke situatie is ontstaan, omdat er wijzigingen zijn aangebracht in het elektra die niet voldeden aan de daaraan te stellen veiligheidseisen. Naar aanleiding van voornoemd rapport heeft Eemland Wonen aangegeven dit ook op te zullen nemen met de gemeente Baarn.
Naar aanleiding van het voorgaande hebben [gedaagde 1] en Eemland Wonen een aantal keer contact gehad met elkaar, waarbij Eemland Wonen ook enkele malen langs is geweest in de woning. Eemland Wonen heeft [gedaagde 1] naar aanleiding van die inspecties een aantal keer gesommeerd om de mankementen in de woning op te lossen. Ook heeft Eemland Wonen telkenmalen vastgesteld dat [gedaagde 1] nog steeds niet zelf in de woning woonde en gewaarschuwd dat indien [gedaagde 1] niet de hoofdbewoner was, hij de huurovereenkomst diende op te zeggen. [gedaagde 1] heeft een aantal malen aangegeven dat hij van plan was op korte termijn weer in de woning te gaan wonen en toegezegd de problemen in de woning, met name met het elektra, te zullen oplossen.
Op 2 juli 2018 heeft het bedrijf [bedrijfsnaam] B.V. in opdracht van Eemland Wonen een inspectie uitgevoerd. In haar rapport heeft [bedrijfsnaam] geconstateerd dat er een aantal gevaarlijke situaties in de woning aanwezig zijn, die met name bestaan uit zelf – provisorisch – aangebrachte wandcontactdozen en loshangende bedradingen, ook in de badkamer. [bedrijfsnaam] duidt de situatie als “levensgevaarlijk”.
Op 3 juli 2018 heeft Eemland Wonen, deze keer in het bijzijn van een vertegenwoordiger van de afdeling handhaving van de gemeente Baarn, nogmaals een bezoek gebracht aan de woning. Tijdens dat bezoek heeft [gedaagde 1] bevestigd dat hij feitelijk in [woonplaats] woont en niet zijn hoofdverblijf heeft in de woning. Daarnaast heeft Eemland Wonen [gedaagde 1] geconfronteerd met de conclusie van [bedrijfsnaam] en aangegeven dat meerdere (eerder) door Eemland Wonen geconstateerde gebreken nog niet waren opgelost. Bij brief van 5 juli 2018 heeft Eemland Wonen haar bevindingen schriftelijk bevestigd en daarbij aangegeven dat zij tot beëindiging van de huurovereenkomst wenste te komen. Zij heeft [gedaagde 1] tot 10 juli 2018 de tijd gegeven zelf op te zeggen.
Op 10 juli 2018 heeft de aangekondigde inspectie plaatsgevonden. Eemland Wonen heeft zich daarbij laten bijstaan door een deskundige. Geconstateerd werd dat de staat van de woning nog steeds onveilig was en dat bovendien niet de gehele staat van het elektra kon worden beoordeeld, omdat dit deels mogelijk bedekt was met stucwerk of systeemplafond. Bij brief van 11 juli 2018 heeft Eemland Wonen [gedaagde 1] nog één maal de kans gegeven zelf op te zeggen en de woning te verlaten, maar dat is niet gebeurd.
Op 12 juli 2018 heeft [gedaagde 1] aangegeven het niet eens te zijn met de conclusies omtrent het elektra.
Eemland Wonen heeft, na vermeerdering van eis, gevorderd dat de kantonrechter bij vonnis, in kort geding, uitvoerbaar bij voorraad:
[gedaagde 1] , [gedaagde 2] en [gedaagde 3] zal veroordelen binnen veertien dagen na betekening van dit vonnis de door [gedaagde 1] van Eemland Wonen gehuurde woning aan de [adres] in [woonplaats] te ontruimen, waarbij zij op de ontruimingsdatum de woning leeg en ontruimd aan Eemland Wonen opleveren conform de bepalingen uit de huurovereenkomst, en de sleutels van de woning aan Eemland Wonen te overhandigen;
[gedaagde 1] te veroordelen tot betaling aan Eemland Wonen van een bedrag van € 964,54 aan achterstallige huur;
[gedaagde 1] , [gedaagde 2] en [gedaagde 3] hoofdelijk zal veroordelen in de kosten van dit geding, te vermeerderen met de nakosten die € 131,00 bedragen zonder betekening, dan wel € 199,00 in het geval van betekening, een en ander te voldoen binnen veertien dagen na dagtekening van het vonnis – voor het geval voldoening van de proceskosten en nakosten niet binnen de gestelde termijn plaatsvindt – te vermeerderen met de wettelijke rente over de proceskosten en nakosten te rekenen vanaf bedoelde termijn voor voldoening.
Eemland Wonen legt het volgende aan haar vordering ten grondslag. [gedaagde 1] heeft geen hoofdverblijf in de woning. Dat is op grond van de huurovereenkomst niet toegestaan zodat Eemland Wonen de huurovereenkomst nu wil beëindigen. Dat kan niet in een kort geding, maar Eemland Wonen heeft de voorzieningenrechter toch gevraagd om de ontruiming te gelasten, omdat de staat waarin de woning zich bevindt zo gevaarlijk is dat er onmiddellijke reparaties nodig zijn om de veiligheid te garanderen, ook voor de omwonende huurders van Eemland Wonen. Daarnaast houdt [gedaagde 1] de woning nu ten onrechte “bezet”, terwijl er in [woonplaats] een aanzienlijke wachtlijst is voor een sociale huurwoning. Voor wat betreft [gedaagde 2] en [gedaagde 3] stelt Eemland Wonen dat zij zonder recht of titel in de woning verblijven. [gedaagde 2] is geen medehuurder. Tijdens de zitting is aangegeven dat [gedaagde 3] inmiddels niet meer in de woning woont. Ze staat daar ook niet meer ingeschreven. Toch wil Eemland Wonen dat het ontruimingsvonnis ook voor haar zal gelden, omdat Eemland Wonen niet zeker weet of [gedaagde 3] wel echt verhuisd is. Zij vindt dat de uitschrijving van het adres alleen niet voldoende is.
[gedaagde 1] en [gedaagde 2] hebben verweer gevoerd. [gedaagde 3] is niet op de zitting verschenen. Tegen haar is daarom verstek verleend. [gedaagde 1] heeft toegegeven dat hij de afgelopen jaren niet zijn hoofdverblijf heeft gehad in de woning, maar heeft gezegd dat hij dat nu wel van plan is. Daarnaast vindt hij dat het rapport dat is opgemaakt door de door Eemland Wonen ingeschakelde deskundige niet klopt en vindt hij dat hij bovendien de situaties waarvan gezegd is dat ze gevaarlijk waren voldoende heeft opgelost. [gedaagde 2] heeft aangegeven dat hij weet dat hij niet in de woning mag wonen. Hij is ook al op zoek naar een andere woning, maar dat is heel lastig. Hij staat niet (meer) zelfstandig ingeschreven bij Eemland Wonen. Zijn arbeidscontract, een nul-uren contract, maakt het lastig een passende huurwoning te vinden.
In dit kort geding moet aan de hand van de door partijen gepresenteerde feiten, zonder nader onderzoek, beoordeeld worden of de vorderingen in een bodemprocedure een zodanige kans van slagen hebben, dat vooruitlopen daarop door het toewijzen van een voorlopige voorziening reeds nu gerechtvaardigd is. De gevorderde ontruiming zal bij toewijzing zeer ingrijpende en vrijwel niet terug te draaien gevolgen hebben voor [gedaagde 1] en [gedaagde 2] Om tot toewijzing van die vordering te kunnen komen, dient er dan ook een grote mate van zekerheid te bestaan dat de bodemrechter de huurovereenkomst zal ontbinden en ontruiming zal bevelen. Daarnaast dient Eemland Wonen aan te tonen dat zij de procedure bij de bodemrechter niet kan afwachten, omdat zij een zodanig spoedeisend belang heeft dat dit een onmiddellijke voorziening vraagt.
De voorzieningenrechter stelt voorop dat niet ter discussie staat de vraag óf [gedaagde 1] zijn hoofdverblijf heeft in de woning aan de [adres] te [woonplaats] . Hij woont al sinds in ieder geval 2015 niet meer op dat adres. [gedaagde 1] heeft dit erkend. De mededeling van [gedaagde 1] dat hij op korte termijn de woning weer als hoofdverblijf wil gaan gebruiken maakt kan de tekortkoming voor het verleden niet ongedaan maken. Daarbij komt dat [gedaagde 1] al eerder heeft gesteld dat hij zelf in de woning zal gaan wonen, maar dat is niet gebeurd, ondanks talrijke waarschuwingen van Eemland Wonen. Eveneens staat vast dat [gedaagde 1] wel gehouden is om zijn hoofdverblijf in de woning te hebben, zodat in ieder geval sprake is van een tekortkoming in de nakoming van de huurovereenkomst, die al enkele jaren duurt. Voor wat betreft [gedaagde 2] staat vast dat hij de woning op dit moment zonder recht of titel gebruikt. Ook dit is door [gedaagde 2] met zoveel woorden erkend. [gedaagde 3] heeft volgens [gedaagde 2] en sr. de woning al verlaten.
Gelet op het voorgaande is het voldoende aannemelijk dat de bodemrechter  tot toewijzing van de vordering van Eemland Wonen zal komen. De voorzieningenrechter moet dan nog wel beoordelen of Eemland Wonen bij haar vordering in kort geding een spoedeisend belang heeft.
De spoedeisendheid is volgens Eemland Wonen vooral gelegen in de staat waarin de woning zich bevindt en de risico’s die dit met zich meebrengt voor de woning zelf, maar vooral ook voor omwonenden. Dit belang weegt de voorzieningenrechter af tegen het belang van met name [gedaagde 2] , die door een toewijzend vonnis op zeer korte termijn op straat zal komen te staan.
De voorzieningenrechter overweegt dat Eemland Wonen een tweetal rapporten heeft overgelegd waaruit blijkt dat er, met name op het gebied van het elektra, sprake is van een gevaarlijke situatie. Dit gevaar is met name hierdoor veroorzaakt dat de bewoners van de woning zelf werkzaamheden hebben verricht aan het elektra en dit niet volgens de juiste normen hebben gedaan. Deze conclusie wordt in beide rapporten getrokken op basis van de zichtbare werkzaamheden. Vanwege de omvang van de door de bewoners verrichte werkzaamheden bestaat het vermoeden dat een deel van de werkzaamheden aan het elektra wellicht ook is dicht gemetseld of achter stucwerk of systeemplafonds is weggewerkt. Om de woning veilig te krijgen zullen daarom uitgebreide reparatiewerkzaamheden moeten worden uitgevoerd, die bewoning onmogelijk maken. [gedaagde 1] en [gedaagde 2] hebben weliswaar verweer gevoerd en gesteld dat zij het niet eens zijn met de in de rapporten getrokken conclusies, maar zij hebben hun verweer op geen enkele manier onderbouwd, bijvoorbeeld met een rapport van een andere deskundige. De voorzieningenrechter heeft daarom geen aanleiding om aan te nemen dat de conclusies uit de overgelegde rapporten, die ook nog eens worden ondersteund door de medewerkers van Eemland Wonen zelf en de deskundige van de gemeente, onjuist zijn. Daarbij weegt de voorzieningenrechter nog mee dat de bewoners voldoende in de gelegenheid zijn gesteld de gebreken te laten herstellen, maar dat zij dat niet hebben gedaan. Bovendien hebben zich in de afgelopen drie jaar stelselmatig problemen voorgedaan (zoals dat aanbouwen die op last van de gemeente moesten worden verwijderd nadien weer werden teruggeplaatst). De voorzieningenrechter laat daarom het belang van Eemland Wonen (en daarmee ook het belang van de omwonenden) zwaarder wegen dan het belang van [gedaagde 2] en zal de vordering tot ontruiming toewijzen.
De veroordeling tot ontruiming zal gelden tegen alle drie de gedaagden. Hoewel [gedaagde 3] heeft laten weten niet meer in de woning te verblijven, en zij zich ook eind augustus 2018 (dus na het uitbrengen van de dagvaarding) daadwerkelijke heeft uitgeschreven op het betreffende adres, wil Eemland Wonen toch vonnis vragen jegens [gedaagde 3] , omdat zij, gelet op het voortraject, niet helemaal overtuigd is dat [gedaagde 3] niet meer in de woning woont of terug zal komen in de woning. De voorzieningenrechter houdt daar rekening mee.
De vordering voor wat betreft de huurachterstand zal eveneens worden toegewezen. [gedaagde 1] heeft weliswaar gesteld dat een deel vlak voor de mondelinge behandeling was overgemaakt, maar heeft dat niet onderbouwd met bewijsstukken (zoals een bankafschrift), zodat de vordering in zijn geheel wordt toegewezen.
[gedaagde 1] , [gedaagde 2] en [gedaagde 3] zullen, als de in het ongelijk gestelde partij hoofdelijk worden veroordeeld in de kosten van dit kort geding, aan de zijde van Eemland Wonen begroot op:
griffierecht 						€ 119,00
explootkosten (inclusief informatiekosten)		€ 109,65
salaris gemachtigde
totaal							€ 828,65
Eemland Wonen heeft tevens verzocht om [gedaagde 1] , [gedaagde 2] en [gedaagde 3] , te veroordelen in de nakosten, dat wel zeggen de kosten die moeten worden gemaakt wanneer de gedaagden niet doen wat in het vonnis staat. Ook deze nakosten zullen, voorwaardelijk, worden toegewezen.
De voorzieningenrechter
geeft de volgende onmiddellijke voorziening:
veroordeelt [gedaagde 1] , [gedaagde 2] en [gedaagde 3] , om de onroerende zaak [adres] te [woonplaats] , met al wie en al wat zich daarin vanwege de gedaagde partijen bevindt binnen 14 dagen na de betekening van dit vonnis te ontruimen en te verlaten en met afgifte van de sleutels geheel ter vrije beschikking van de eisende partij te stellen;
veroordeelt [gedaagde 1] om tegen bewijs van kwijting te betalen aan de eisende partij € 964,54 ter zake van achterstallige huur tot en met september 2018 met de wettelijke rente daarover  vanaf de datum van verschuldigdheid tot de dag van voldoening;
veroordeelt de gedaagde partijen hoofdelijk, dus wanneer één partij dit heeft betaald de andere partijen dit niet meer hoeven te doen, tot betaling van de proceskosten aan de zijde van de eisende partij, tot de uitspraak van dit vonnis begroot op € 828,25, waarin begrepen € 600,00 aan salaris gemachtigde;
veroordeelt gedaagde partijen hoofdelijk, onder de voorwaarde dat zij niet binnen 14 dagen na aanschrijving door Eemland Wonen volledig aan dit vonnis voldoen, in de na dit vonnis ontstane kosten, begroot op € 100,-- aan salaris gemachtigde, te vermeerderen, indien betekening van het vonnis heeft plaatsgevonden, met de explootkosten van betekening van het vonnis;
verklaart dit vonnis uitvoerbaar bij voorraad;
wijst het meer of anders gevorderde af.
Dit vonnis is gewezen door mr. H.A.M. Pinckaers, kantonrechter, en is in aanwezigheid van de griffier in het openbaar uitgesproken op 3 oktober 2018.
"
ECLI_NL_RBLIM_2015_5786.xml|True|"Kort geding. Verblijf zonder recht of titel. Buitengerechtelijke ontbinding ex artikel 7:231, tweede lid BW. Verhouding tussen bestuursrechtelijk besluit tot oplegging van last onder bestuursdwang en het civielrechtelijke gevolg van ontbinding en ontruiming. Aansprakelijkheid voor gedragingen van derde ex artikel 7:219 BW. Geen sprake van misbruik van recht (artikel 3:13 BW jo. 8 EVRM jo. 3 IVRK). Ontruiming naar maatstaven van redelijkheid en billijkheid niet onaanvaardbaar (artikel 6:248, tweede lid BW). Proceskosten niet nodeloos veroorzaakt.
Burgerlijk recht
Zittingsplaats Maastricht
Zaaknummer: C/03/206836 KG ZA 15-275

in de zaak van:
stichting
gevestigd te Maastricht,
eiseres,
advocaat mr. N. Kooistra,
tegen:

wonend [adres 1],
[woonplaats],
gedaagde,
advocaat mr. S. Ikiz.
Partijen zullen hierna Servatius en [gedaagde] genoemd worden.
Het verloop van de procedure blijkt uit:
de dagvaarding van 4 juni 2015 met producties
de akte overlegging producties aan de zijde van [gedaagde]
de mondelinge behandeling van 6 juli 2015, waar mr. Kooistra namens Servatius is verschenen en [gedaagde] in persoon is verschenen, bijgestaan door mr. Ikiz en vergezeld van M. Bozaslan als tolk.
Ten slotte is vonnis bepaald.
Servatius en [gedaagde] zijn, nadat [gedaagde] vanwege mishandelingen en bedreigingen aan haar dan wel haar dochters adres - uit hoofde van eerwraak - uit haar toenmalige woning is gevlucht, op 23 mei 2014 een huurovereenkomst aangegaan voor de woning gelegen aan de [adres 1] te [woonplaats] (hierna: de woning).
In artikel 13.6 van de op de huurovereenkomst van toepassing zijnde algemene bepalingen is, voor zover relevant, bepaald:


Op 24 november 2014 heeft, naar aanleiding van meldingen over stankoverlast door buurtbewoners, een politieonderzoek plaatsgevonden in de woning. Hierbij is onder een keukenplint in totaal 3.346 gram hennep aangetroffen. Voorts zijn er in de kelder van de woning nieuwe ongebruikte seal-bags en grote gripzakken aangetroffen.
In de periode voorafgaand aan het onderzoek verbleef [gedaagde] met haar toenmalige partner [naam ex-partner] (hierna: [naam ex-partner]), haar dochter [naam dochter], geboren op [geboortedatum 1], en haar zoon [naam zoon], geboren op [geboortedatum 2], in de woning.
[gedaagde] staat sinds enkele jaren onder begeleiding van ‘Trajekt’ en het ‘Sociaal Team 6217/6218 Maastricht’ teneinde zelfstandig te kunnen functioneren in de maatschappij. De dochter van [gedaagde] wordt door ‘Bureau Voortijdig Schoolverlaten, jongeren@work van de gemeente Maastricht’ ondersteund op het gebied van scholing, werk en zorg. Daarnaast is [naam dochter] onder behandeling van een arts in verband met een posttraumatische stress- en angststoornis.
Bij brief van 1 december 2014 heeft de burgemeester van de gemeente Maastricht (hierna: de burgemeester) aan [gedaagde] bericht voornemens te zijn om ex artikel 13b van de Opiumwet een last onder bestuursdwang op te leggen in de vorm van een sluiting van de woning voor de duur van drie maanden.
Bij besluit van 5 januari 2015 heeft de burgemeester een last onder bestuursdwang opgelegd in de vorm van een sluiting van de woning voor de duur van drie maanden,  ingaande op 7 januari 2015 en eindigend op 7 april 2015. Aan dit besluit legt de burgemeester de in de woning aangetroffen hoeveelheid softdrugs ten grondslag alsmede de door [naam ex-partner] afgelegde verklaring, inhoudende dat hij tegen betaling hennep in de woning heeft laten drogen.
Bij aangetekende brief van 5 januari 2015 heeft Servatius de huurovereenkomst met [gedaagde], per de datum van feitelijke sluiting van de woning, buitengerechtelijk ontbonden.
Op 6 januari 2015 heeft [gedaagde] een bezwaarschrift ingediend tegen voornoemd besluit van de burgemeester. Voorts heeft zij de voorzieningenrechter van de Rechtbank Limburg, locatie Roermond verzocht een voorlopige voorziening te treffen.
Bij vonnis van 4 februari 2015 heeft de voorzieningenrechter het verzoek tot het treffen van een voorlopige voorziening afgewezen. Hierop heeft de burgemeester bij brief van 6 februari 2015 aan [gedaagde] te kennen gegeven de woning met ingang van 10 februari 2015 vanaf 14.00 uur te sluiten voor de duur van drie maanden.
Bij beslissing op bezwaar van 9 april 2015 is het bezwaarschrift van [gedaagde] ongegrond verklaard, waarna [gedaagde] hiertegen beroep heeft ingesteld bij de Rechtbank Limburg, locatie Roermond.
Na het eindigen van de last onder bestuursdwang op 10 mei 2015 heeft de gemeente de sleutels van de woning ter beschikking van Servatius gesteld. In reactie op een hiertoe gedaan verzoek heeft Servatius aan [gedaagde] te kennen gegeven de sleutels niet ter beschikking te willen stellen, vanwege de beëindigde huurrelatie.
Bij ‘formulier melding overlast’ heeft een bewoner van de [adres 2] te [woonplaats] aan Servatius gemeld overlast te ervaren van
Bij schrijven van 1 juli 2015 hebben diverse buurtbewoners hun handtekening geplaatst onder de navolgende verklaring:

Servatius vordert dat de voorzieningenrechter [gedaagde], bij vonnis uitvoerbaar bij voorraad, zal veroordelen:
om binnen veertien dagen na betekening van dit vonnis, althans binnen een door de voorzieningenrechter in goede justitie te bepalen termijn, de woning met alle zich daarin aanwezige personen en zaken te ontruimen en verlaten, met machtiging van Servatius om, indien [gedaagde] hiermee in gebreke blijft, de ontruiming zelf en voor rekening van [gedaagde] te bewerkstelligen door middel van een deurwaarder, desnoods met behulp van de sterke arm van politie en justitie;
tot betaling van de proceskosten, te vermeerderen met de wettelijke rente vanaf de veertiende dag na dagtekening van dit vonnis, indien de proceskosten niet binnen zeven dagen na dagtekening van dit vonnis worden voldaan;
tot betaling van de nakosten, te vermeerderen met de wettelijke rente vanaf de achtste dag na betekening van dit vonnis, indien de nakosten niet binnen zeven dagen na dagtekening van dit vonnis worden voldaan.
Aan haar vordering legt Servatius ten grondslag dat [gedaagde] en haar gezin, nadat zij zich na het beëindigen van de door de burgemeester opgelegde last onder bestuursdwang weer toegang tot de woning hebben verschaft, zonder recht of titel in de woning verblijven. Servatius heeft bij aangetekend schrijven van 5 januari 2015 de huurovereenkomst ex artikel 7:231, tweede lid BW - tegen de datum van feitelijke sluiting - buitengerechtelijk ontbonden. Met de sluiting van de woning door de burgemeester op 10 februari 2015 is derhalve een einde gekomen aan de huurovereenkomst, aldus Servatius. Vanwege de maatschappelijke verantwoordelijkheid die Servatius - als toegelaten instelling van volkshuisvesting in de zin van artikel 70 van de Woningwet - toekomt en de schaarste van sociale huurwoningen in Maastricht, is er een spoedeisend belang bij de vordering tot  ontruiming, aldus Servatius.
[gedaagde] heeft de vorderingen gemotiveerd betwist. Op de stellingen van partijen wordt hierna, voor zover van belang, nader ingegaan.
Servatius heeft een vordering ingesteld tot het treffen van een voorziening als bedoeld in artikel 254 Rv. Deze vordering is slechts toewijsbaar indien niet van eiseres kan worden gevergd dat zij de uitkomst van een bodemprocedure afwacht en voldoende aannemelijk is dat de rechter, die in een eventueel aanhangig te maken bodemprocedure geconfronteerd wordt met hetzelfde feitencomplex, de vordering zal toewijzen.
Daar de gevraagde voorziening ertoe strekt een einde te maken aan een, als stelselmatige inbreuk op een subjectief recht aan te merken, handeling is de voorzieningen-rechter van oordeel dat Servatius - mede gelet op haar maatschappelijke taak als toegelaten instelling van volkshuisvesting in de zin van artikel 70 van de Woningwet en de schaarste van sociale huurwoningen als de onderhavige in Maastricht - een voldoende spoedeisend belang heeft bij haar vordering tot ontruiming.
Aan de hand van de door partijen gestelde feiten en omstandigheden dient voorts, zonder nader onderzoek, beoordeeld te worden of de vordering tot ontruiming in een bodemprocedure een zodanige kans van slagen heeft dat het reeds nu gerechtvaardigd is hierop vooruit te lopen. In dit verband wordt als volgt overwogen.
Niet in geschil is dat de burgemeester van de gemeente Maastricht bij besluit van
5 januari 2015, ex artikel 13b Opiumwet een last onder bestuursdwang heeft opgelegd tot sluiting van de woning voor de duur van drie maanden. Artikel 7:231, tweede lid BW geeft de verhuurder, in casu Servatius, in dat geval de bevoegdheid om de huurovereenkomst middels een buitengerechtelijke verklaring te ontbinden. Nu door [gedaagde] niet bestreden is dat de door Servatius uitgebrachte verklaring tot buitengerechtelijke ontbinding van 5 januari 2015 haar heeft bereikt, dient er in dit kort geding dan ook in beginsel vanuit te worden gegaan dat de buitengerechtelijke ontbinding rechtsgevolg heeft.
Ten aanzien van de stelling van Servatius, inhoudende dat [gedaagde] - gelet op het voorgaande - zonder recht of titel in de woning verblijft en derhalve de toewijzing van de vordering tot ontruiming in kort geding gerechtvaardigd is, heeft [gedaagde] allereerst opgeworpen dat zij een beroepschrift heeft ingediend tegen de beslissing op bezwaar ter zake het besluit van de burgemeester. Volgens [gedaagde] is het aannemelijk dat de beslissing op bezwaar in de bestuursrechtelijke procedure zal worden vernietigd, zodat - naar de voorzieningenrechter uit de stelling van [gedaagde] begrijpt - de rechtsgrond voor de buitengerechtelijke ontbinding zal komen te vervallen.
Daargelaten de vraag of de grondslag aan een buitengerechtelijke ontbinding komt te ontvallen, indien het onderliggende besluit op bezwaar tot oplegging van een last onder bestuursdwang in de bestuursrechtelijke procedure wordt vernietigd, is de voorzieningen-rechter van oordeel dat de stelling van [gedaagde] onvoldoende steun vindt in hetgeen zij ter mondelinge behandeling heeft aangevoerd. [gedaagde] heeft het bij de rechtbank ingediende beroepschrift in de bestuursrechtelijke procedure overgelegd. [gedaagde] heeft echter nagelaten om de aan het beroepschrift ten grondslag liggende beslissing op bezwaar te overleggen, zodat niet beoordeeld kan worden of het aannemelijk is dat het besluit in de bestuursrechtelijke procedure al dan niet stand zal houden. Daarbij komt dat de procedure bij de bestuursrechter nog loopt en de voorzieningenrechter, ook indien de bestuursrechter wel reeds uitspraak had gedaan, gehouden is het geschil zelfstandig te beoordelen.
In het licht van het voorgaande wenst de voorzieningenrechter ten overvloede op te merken dat aan [gedaagde] kan worden toegegeven dat er een zekere mate van spanning bestaat tussen het bestuursrechtelijke besluit dat, ook als het in stand blijft, een tijdelijk karakter heeft, en het civielrechtelijke gevolg van ontbinding van de huurovereenkomst en de ontruiming van het gehuurde dat een verstrekkend en nagenoeg onomkeerbaar karakter heeft. Dit betreft evenwel een omstandigheid waarmee de wetgever rekening heeft gehouden. Uit de parlementaire geschiedenis bij artikel 7:231, tweede lid BW blijkt immers dat het expliciet de bedoeling van de wetgever is geweest om verhuurder, in gevallen als het onderhavige, de mogelijkheid van buitengerechtelijke ontbinding te geven zonder dat er sprake dient te zijn van een tekortkoming aan huurderszijde of van rechterlijke tussenkomst, en ook zonder dat er sprake dient te zijn van een onherroepelijk bestuursrechtelijk besluit.
[gedaagde] heeft zich subsidiair op het standpunt gesteld dat Servatius misbruik van recht maakt door op grond van de buitengerechtelijke ontbinding over te gaan tot ontruiming (artikel 3:13 BW jo. 8 EVRM jo. 3 IVRK), althans dat het beroep van Servatius op buiten-gerechtelijke ontbinding naar maatstaven van redelijkheid en billijkheid onaanvaardbaar is (artikel 6:248, tweede lid BW). De voorzieningenrechter overweegt dienaangaande het volgende.
Bij producties 3 en 4 bij de inleidende dagvaarding zijn het voornemen van de burgemeester en het daadwerkelijke besluit tot oplegging van de last onder bestuursdwang overgelegd. Uit deze stukken blijkt dat [naam ex-partner] - in het kader van het door de politie geënta-meerde onderzoek en de hierop volgende vondst van hennep in de woning - heeft verklaard, dat hij tegen betaling hennep in de woning heeft laten drogen. In tegenstelling tot hetgeen [gedaagde] in dit verband heeft gesteld, is de voorzieningenrechter van oordeel dat [gedaagde] tekort is geschoten in de nakoming van de huurovereenkomst en de op haar rustende verplichting van goed huurderschap. In strijd met het bepaalde in artikel 13.6 van de op de huurovereenkomst van toepassing zijnde algemene bepalingen, zijn in de woning immers activiteiten verricht die op grond van de Opiumwet strafbaar zijn gesteld. Nu [gedaagde] - gelet op de onweersproken stelling dat het onderzoek in de woning ingegeven was door meldingen van stankoverlast door buurtbewoners - (in ieder geval nadat zij, na haar verblijf bij [naam 1], op
22 november 2014 terugkeerde in de woning) ernstig rekening diende te houden met de aanwezigheid van verdovende middelen en zij nagelaten heeft de in verband daarmee redelijkerwijs van haar te verlangen maatregelen te treffen, is zij naar het voorlopig oordeel van de voorzieningenrechter op de voet van artikel 7:219 BW aansprakelijk voor deze activiteiten (HR 22 juni 2007, ECLI:NL:HR:2007:AZ8743).
Gedragingen als die van [naam ex-partner] en het nalaten van [gedaagde] daartegen maatregelen te treffen, hebben een zeer nadelige invloed op de woon- en leefomgeving en leiden tot negatieve gevolgen voor het imago van de buurt waarin de woning is gelegen. Met de feitelijke beëindiging van het gebruik van de woning wordt er - doordat de woning niet langer bekend zal staan als ‘drugsadres’ en de loop van en naar de woning wordt beëindigd - dan ook voor gezorgd dat een einde wordt gemaakt aan het in of vanuit de woning verrichte maatschappelijk onaanvaardbaar gedrag. In dit kader heeft Servatius een groot belang bij het eindigen van de negatieve invloeden op én op herstel van het woon- en leefklimaat van haar huurders. Daar komt bij dat Servatius de woning na ontruiming weer aan de woningvoor-raad kan toevoegen en zo tegemoet kan komen aan de schaarste op de sociale woningmarkt in Maastricht.
De feitelijke beëindiging van het gebruik van de woning heeft echter eveneens tot gevolg dat het woonbelang van [gedaagde] wordt aangetast. Ontbinding en ontruiming van een woning vormen daarmee een inmenging in het door artikel 8 EVRM beschermde recht op respect voor de woning van een bewoner. Op grond van het bepaalde in het tweede lid van  artikel 8 EVRM is een inmenging toegestaan voor zover dit bij wet is voorzien en dit noodzakelijk is in een democratische samenleving.
Dat er sprake is van disproportionaliteit tussen het belang van Servatius en de gevorderde voorziening tot ontruiming dan wel dat het beroep van Servatius op de buitengerechtelijke ontbinding naar maatstaven van redelijkheid en billijkheid onaanvaardbaar is, is - mede in het licht van de omstandigheid dat [gedaagde] zelf tekort is geschoten - niet aannemelijk geworden. De door [gedaagde] gestelde feiten en omstandigheden zijn daartoe, gelet op het navolgende, ontoereikend.
Naar vaste rechtspraak vormt de omstandigheid dat er voor [gedaagde] en haar gezin thans geen vervangende woonruimte beschikbaar is, op zichzelf geen omstandigheid die van zo’n klemmende aard is dat een beroep op ontbinding en ontruiming disproportioneel dan wel onaanvaardbaar is. De bijkomende omstandigheid dat [gedaagde] sinds enkele jaren onder begeleiding van ‘Trajekt’ en het ‘Sociaal Team 6217/6218 Maastricht’ staat, kan een dergelijke conclusie evenmin rechtvaardigen. Hiertoe wordt van belang geacht dat in de brief van [naam 2] en de e-mail van [naam 3] (producties 4 en 8 bij de akte overlegging producties) weliswaar wordt aangegeven dat het wenselijk is dat [gedaagde] - in het kader van de begeleiding naar zelfstandig functioneren - in de huidige woning verblijft, zonder nadere toelichting, die niet gegeven is, valt echter niet in te zien waarom de begeleiding en ontwikkeling van het proces van zelfredzaamheid niet vanuit een andere woning plaats zou kunnen vinden, mede nu [gedaagde] nog niet zo lang in de huidige woning verblijft. Daarbij geldt tevens dat de gestelde onrust over een dreigende ontruiming, die niet onverwacht is in een situatie als deze, blijkens voornoemde brieven niet zo ernstig dat het medisch onverantwoord is om [gedaagde] te confronteren met een ontruiming. Overigens is ter mondelinge behandeling gebleken dat vanuit het maatschappelijk netwerk, binnen afzienbare tijd na de ontruiming, in (tijdelijke) opvang wordt voorzien.
[gedaagde] heeft voorts gesteld dat [naam ex-partner] niet langer in de woning verblijft. Voor zover zij daarmee heeft willen stellen dat dit de ontbinding en ontruiming tot een disproportionele maatregel maakt, overweegt de voorzieningenrechter dat uit het door Servatius overgelegde ‘formulier melding overlast’ blijkt dat de ex-partner van [gedaagde] na het beëindigen van de last onder bestuursdwang in ieder geval enige tijd in de woning heeft verbleven. In dit verband is het belang van Servatius bij herstel van de woon- en leefomgeving zo groot, dat het woonbelang van [gedaagde] daarvoor moet wijken. De sympathiebetuigingen uit de buurt wegen, mede nu zij in algemene bewoordingen zijn opgesteld, nopen niet tot een ander oordeel.
Onder verwijzing naar de medische geschiedenis van haar dochter, waaruit blijkt dat [naam dochter] aan klachten van geestelijke aard lijdt, heeft [gedaagde] verder gesteld dat het belang van [naam dochter] met betrekking tot een stabiele thuissituatie zodanig groot is, dat de ontbinding met haar gevolgen in onderhavig geschil niet gerechtvaardigd is. Hoewel aan [gedaagde] kan worden toegegeven dat aspecten van medische aard van belang kunnen zijn, kunnen deze in onderhavig geschil geen gewicht in de schaal leggen voor het woonbelang van [gedaagde]. Immers vormen zij, nu de dochter meerderjarig is en niet aangemerkt kan worden als medehuurder, geen omstandigheden die zich voordoen aan de zijde van [gedaagde]. Hier komt bovendien bij, dat - indien het belang van [naam dochter] al meegewogen dient te worden - Servatius onweersproken heeft gesteld dat [naam dochter] sinds enige tijd op zoek is naar eigen woonruimte. Dat het voor de medische situatie van [naam dochter] en haar ontwikkeling noodzakelijk zou zijn  dat zij in de huidige woning verblijft, kan in dit verband dan ook niet aannemelijk worden geacht.
Ten slotte heeft [gedaagde] met een beroep op artikel 3 IVRK aangevoerd dat, zolang er geen adequate huisvesting is voor haar minderjarige zoon, deze bepaling aan de gevorderde ontruiming in de weg staat. Onder verwijzing naar de door Servatius aangehaalde uitspraak van het gerechtshof ’s-Hertogenbosch van 17 juni 2003 (ECLI:NL:GHSHE:2003:
AH9657) is de voorzieningenrechter van oordeel dat dit verweer niet slaagt. Weliswaar is het aannemelijk dat de ontruiming ook voor de minderjarige zoon van [gedaagde] (negatieve) gevolgen zal hebben, echter is het op de eerste plaats de verantwoordelijkheid van [gedaagde], als ouder, om de nodige voorzieningen te treffen teneinde eventuele nadelige gevolgen voor haar zoon zo veel mogelijk te beperken. Indien zij daarbij hulp nodig heeft, eventueel van de biologische vader van [naam zoon], te weten [naam ex-partner], of van hulpverlenende instanties, dan is zij gehouden die hulp in te roepen. Hulpverlenende instanties zijn in dat geval op hun beurt gehouden voor adequate hulpverlening zorg te dragen, indien zulks noodzakelijk zou zijn. Hier komt bij dat [gedaagde] reeds sedert de oplegging van de last onder bestuursdwang en de buitengerechtelijke ontbinding op 5 januari 2015 rekening heeft moeten houden met een ontruiming door Servatius. Het had dan ook op haar weg gelegen om in een eerder stadium naar vervangende woonruimte op zoek te gaan en zich daarvoor in te schrijven. Het behoort in dit kader niet tot de taak van Servatius om - anders dan haar primaire taak, die gelegen is in de verhuur van woningen aan huurders die daarvoor krachtens Servatius’ doelstelling in aanmerking komen - voor onderdak te zorgen voor minderjarigen die uit een woning moeten vertrekken, nadat bij rechterlijk vonnis is overwogen dat zij en hun ouder(s) aldaar zonder recht of titel verblijven. Een en ander laat onverlet dat het tot de taak van de rechter behoort om bij de beoordeling van een vordering tot ontruiming als de onderhavige rekening te houden met de belangen van eventueel in de desbetreffende woning verblijvende minderjarige kinderen. Het belang van de zoon van [gedaagde] is echter niet van zodanige aard dat het belang van Servatius daarvoor dient te wijken. Gesteld noch gebleken is dat de zoon van [gedaagde] onevenredig zwaar zal worden getroffen door een verhuizing.
Het voorgaande leidt tot de slotsom dat de vordering van Servatius tot ontruiming van het gehuurde toewijsbaar is, met dien verstande dat de voorzieningenrechter in de door [gedaagde] gestelde feiten en omstandigheden wel aanleiding ziet om voor de ontruiming een langere termijn te gunnen dan gevorderd. De vordering tot ontruiming zal dan ook worden toegewezen op de in het dictum weergegeven wijze.
De mede gevorderde machtiging om de ontruiming voor zover nodig zelf te doen uitvoeren op kosten van [gedaagde], zal worden afgewezen, omdat de bevoegdheid tot reële executie van de veroordeling tot ontruiming reeds voortvloeit uit de artikelen 555 e.v. juncto artikel 444 Rv en ten aanzien van de kosten niet op voorhand met zekerheid te beoordelen is of zij worden gemaakt en of zij in redelijkheid worden gemaakt.
Ten aanzien van de gevorderde proceskosten wordt, in het licht van het door [gedaagde] gevoerde verweer, het volgende overwogen. In spoedeisende zaken kan een kort geding procedure worden gevoerd ten overstaan van de voorzieningenrechter van de rechtbank. In zaken die door de kantonrechter worden behandeld en beslist, is het tevens mogelijk om een kort geding procedure bij de kantonrechter te voeren. Voor die zaken waarin de kanton-rechter bevoegd is, hebben partijen bij een kort geding procedure dus de keuze tussen de voorzieningenrechter en de kantonrechter. Door een zaak aan te brengen bij de rechtbank, sector civiel, terwijl deze ook bij de rechtbank, sector kanton kan worden aangebracht, wordt een gedaagde partij, zoals [gedaagde] terecht heeft gesteld, op kosten gejaagd met hogere griffierechten en salariskosten.
In onderhavig geschil is de voorzieningenrechter met Servatius van oordeel dat de ontruiming wordt gevorderd op grond van de stelling dat [gedaagde] de aan Servatius in eigendom toebehorende woning zonder recht of titel onder zich heeft. In dat geval dient de vordering - gelet op het bepaalde in artikel 93 Rv - bij de rechtbank, sector civiel, aanhangig te worden gemaakt. Van een samenloop van competenties, zoals bedoeld onder rechtsoverweging 4.15. is in onderhavig geschil dan ook geen sprake, zodat geen aanleiding wordt gezien om de proceskosten als nodeloos veroorzaakt aan de zijde van Servatius te laten.
[gedaagde] zal, als de in het ongelijk gestelde partij, worden veroordeeld in de kosten van deze procedure. De kosten aan de zijde van Servatius worden tot op heden begroot op:
dagvaarding:		€      94,19
griffierecht:		€    613,00
salaris gemachtigde:
totaal:			€ 1.234,19
De gevorderde nakosten en de wettelijke rente over zowel de proces- als de nakosten zullen op de hierna in het dictum weergegeven wijze worden toegewezen.
De kantonrechter
veroordeelt [gedaagde] de woning gelegen aan de [adres 1] te [woonplaats], met alle daarin zich van harentwege aanwezige personen en zaken binnen twee maanden en vijftien dagen na betekening van dit vonnis te ontruimen en verlaten,
veroordeelt [gedaagde] in de aan de zijde van Servatius gerezen proceskosten, begroot op een bedrag van € 1.234,19, vermeerderd met de wettelijke rente vanaf veertien dagen na betekening van dit vonnis tot aan de dag der algehele voldoening,
veroordeelt [gedaagde] in de na dit vonnis ontstane kosten, begroot op € 131,- aan salaris advocaat, te vermeerderen, onder de voorwaarde dat [gedaagde] niet binnen veertien dagen na aanschrijving aan dit vonnis heeft voldaan en er vervolgens betekening van de uitspraak heeft plaatsgevonden, met een bedrag van € 68,- aan salaris advocaat en de explootkosten van betekening, en te vermeerderen met de wettelijke rente over de nakosten met ingang van veertien dagen na betekening van dit vonnis tot aan de dag der algehele voldoening,
verklaart dit vonnis tot zover uitvoerbaar bij voorraad,
wijst het meer of anders gevorderde af.
Dit vonnis is gewezen door mr. A.J. Henzen en in het openbaar uitgesproken.
type: NG
"
ECLI_NL_RBAMS_2014_3320.xml|True|"Artikel 6:52 BW. Artikel 7:206 BW. Eiser vordert ontruiming van gedaagde uit de door hem van eiser gehuurde woning, waarin gedaagde een B&B exploiteert wegens een ontstane huurachterstand. Gedaagde heeft een aantal gebreken aan de woning gesteld in verband waarmee hij de betaling van de huur heeft opgeschort. Geoordeeld wordt dat deze gebreken niet voor rekening van eiser komen, zodat gedaagde zich onterecht op opschorting van de huur heeft beroepen. De vordering tot ontruiming wordt toegewezen, met dien verstande dat eiser daaraan geen rechten kan ontlenen indien gedaagde alsnog aan zijn betalingsverplichtingen voldoet.

Afdeling privaatrecht, voorzieningenrechter civiel
zaaknummer / rolnummer: C/13/564561 / KG ZA 14-576 MvW/MRSB

in de zaak van
de besloten vennootschap met beperkte aansprakelijkheid

gevestigd te Uden,
eiseres in conventie bij dagvaarding van 15 mei 2014,
verweerster in reconventie,
advocaat mr. R.A. van Weelderen te Schalkhaar, gemeente Deventer,
tegen

wonende te Amsterdam,
gedaagde in conventie,
eiser in reconventie,
advocaat mr. B.J.R Loijmans te Amsterdam.
Partijen zullen hierna [eiseres] en [gedaagde] worden genoemd.
Ter terechtzitting van 28 mei 2014 heeft [eiseres] gesteld en gevorderd overeenkomstig de in fotokopie aan dit vonnis gehechte dagvaarding. [gedaagde] heeft verweer gevoerd met conclusie tot weigering van de gevraagde voorzieningen, en vervolgens in reconventie gevorderd overeenkomstig de in fotokopie aan dit vonnis gehechte akte. [eiseres] heeft de vordering in reconventie bestreden. Beide partijen hebben producties en een pleitnota in het geding gebracht. Na verder debat hebben partijen verzocht vonnis te wijzen.Ter zitting waren - voor zover van belang - aanwezig:
aan de zijde van [eiseres]: [persoon 2], statutair bestuurder, met mr. Van Weelderen;
aan de zijde van [gedaagde]: [gedaagde] met mr. Loijmans.
[gedaagde] heeft sedert 1 december 2008 de onroerende zaak aan de [adres] (hierna het gehuurde) gehuurd van [persoon], de toenmalige eigenaar. [persoon] is in 2012 in financiële moeilijkheden terecht gekomen ten gevolge waarvan het beheer van het gehuurde door zijn hypotheeknemer is overgenomen. De eigendom is vervolgens in oktober 2013 overgedragen aan [rechtspersoon], welke vennootschap de eigendom op 3 december 2013 heeft overgedragen aan [eiseres].
[gedaagde] heeft als productie 2 een (niet ondertekende) huurovereenkomst tussen [persoon] en hem, ingaande 1 december 2008, overgelegd en als productie 3 een tussen hen tot stand gekomen ‘management contract’ van 19 maart 2009. Dit contract, waarin [persoon] is aangeduid als de Eigenaar en [gedaagde] als de Manager, bepaalt  - voor zover voor deze procedure van belang - het volgende:







1.
[eiseres] heeft als productie 2 een door [persoon] en [gedaagde] ondertekende huurovereenkomst d.d. 4 september 2010 in het geding gebracht. Deze overeenkomst vermeldt - voor zover voor deze procedure van belang - het volgende:













Bij brief van 23 januari 2013 heeft het stadsdeel van de gemeente Amsterdam Stadsdeel Centrum, Directie Dienstverlening, Afdeling Vergunningen, in reactie op een brief van [gedaagde] van 21 december 2012 aan [gedaagde] bericht dat het voeren van een B&B is toegestaan, mits hij daarbij voldoet aan een aantal voorwaarden, onder andere dat hij het gehuurde zelf bewoont en dat niet meer dan vier personen tegelijkertijd in de B&B worden toegelaten.
Bij besluit van 7 maart 2013 heeft het stadsdeel van de gemeente Amsterdam Stadsdeel Centrum, Directie Toezicht en Handhaving, Procesunit, [gedaagde] op straffe van verbeurte van een dwangsom gelast het gebruik van het gehuurde als hotel te staken en gestaakt te houden. Het besluit bevat de volgende passage:

[gedaagde] heeft medio 2013 zelf een contract afgesloten met een energieleverancier. [gedaagde] is sedert december 2013 alleen de kale huurprijs van              € 6.650,- per maand aan [eiseres] verschuldigd (met een minimum van € 5.000,-, zoals nader bepaald in artikel 4.4. van de huurovereenkomst).
Bij brief van 13 december 2013 heeft [gedaagde] aan [eiseres] verzocht om huurverlaging aangezien de huidige huur een rendabele exploitatie van de op last van de gemeente van vijf kamers naar twee kamers teruggebrachte B&B onmogelijk maakt.
[eiseres] heeft het verzoek van [gedaagde] om huurverlaging bij brief van 24 december 2013 afgewezen. [gedaagde] is geen procedure gestart tot huurprijsvermindering bij de kantonrechter.
Bij brief van 30 december 2013 heeft mr. Loijmans [eiseres] namens [gedaagde] gesommeerd binnen een termijn van 6 weken de volgende gebreken aan het gehuurde te verhelpen:





Bij brief van 14 februari 2014 heeft mr. Loijmans [eiseres] bericht dat [gedaagde] zich per 1 maart 2014 op zijn opschortingsrecht zal beroepen aangezien geen van de in de brief van 30 december 2013 genoemde gebreken binnen de gestelde termijn zijn weggenomen.
[persoon 2], statutair bestuurder van [eiseres], heeft mr. Loijmans op 27 februari 2014 een e-mail gestuurd met - voor zover voor deze procedure van            belang - de volgende inhoud:



Bij e-mail van 14 april 2014 heeft [persoon 2] [gedaagde] bericht dat de meeste gebreken zijn verholpen en dat gezocht werd naar een passende oplossing voor het probleem met de afvoerputjes in het souterrain. [persoon 2] heeft [gedaagde] verzocht de betaling van de huur te hervatten en de huur over de maanden maart en april 2014 te voldoen.
[gedaagde] heeft op de 2-mail van 14 april 2014 gereageerd bij e-mail van 15 april 2014, waarin hij - voor zover voor deze procedure van belang - het volgende heeft geschreven:



Bij (aangetekende) brief van 18 april 2014 heeft [eiseres] [gedaagde] bericht dat zij bouwkundig adviesbureau Hjalmar Frederisson te Amsterdam heeft betrokken bij de gebrekkige putjes in het souterrain en dat de onderhoudsman van [eiseres] voor het probleem mogelijk een oplossing heeft gevonden. [eiseres] heeft [gedaagde] nogmaals verzocht de huurbetalingen te hervatten.
Op 2 mei 2014 heeft [persoon 2] aan [gedaagde] een e-mail gezonden met - voor zover voor deze procedure van belang - de volgende inhoud:



[gedaagde] heeft op 16 mei 2014 de huur voor de maand maart 2014 onder protest betaald. Hij heeft de huur voor de maanden april en mei 2014 - met een beroep op een opschortingsrecht - onbetaald gelaten.
[eiseres] vordert  samengevat - dat [gedaagde] wordt veroordeeld het gehuurde binnen 8 dagen na betekening van dit vonnis te ontruimen en onder afgifte van de sleutels ter vrije beschikking van [eiseres] te stellen, met machtiging van [eiseres] om de ontruiming zo nodig met behulp van de sterke arm van politie en justitie zelf ten uitvoer te doen leggen. [eiseres] vordert verder dat [gedaagde] wordt veroordeeld aan [eiseres] een bedrag van € 15.000,- te betalen als voorschot op de door [gedaagde] verschuldigde huurpenningen, te vermeerderen met rente. Ten slotte vordert [eiseres] dat [gedaagde] wordt veroordeeld in de proceskosten.
[gedaagde] voert verweer.
Op de stellingen van partijen wordt hierna, voor zover van belang, nader ingegaan.
[gedaagde] vordert  samengevat - dat [eiseres] wordt verboden vanaf 3, althans 13 december 2013 tot aan de datum waarop het vonnis waarin is beslist omtrent de vordering van [gedaagde] tot huurvermindering onherroepelijk is geworden, maandelijks meer dan € 2.500,-, althans een in goede justitie te bepalen bedrag aan huur van [gedaagde] mag vorderen. [gedaagde] vordert verder dat [eiseres] wordt veroordeeld tot betaling van een bedrag van € 8.989,09 wegens in de periode van 3 december 2013 tot en met mei 2014 onverschuldigd betaalde huur, te vermeerderen met de wettelijke handelsrente. Vervolgens vordert [gedaagde] betaling van een bedrag van € 2.541,49 als voorschot op de ex artikel 7:206 lid 3 van het Burgerlijk Wetboek (BW) gemaakte kosten, te vermeerderen met de wettelijke handelsrente over elk factuurbedrag, steeds vanaf de vervaldatum van de betreffende facturen. Ten slotte vordert [gedaagde] dat [eiseres] wordt veroordeeld in de proceskosten en de nakosten.
[eiseres] voert verweer.
Op de stellingen van partijen wordt hierna, voor zover van belang, nader ingegaan.
De vorderingen in conventie en in reconventie lenen zich voor gezamenlijke behandeling. Daarbij gaat de voorzieningenrechter er voorshands vanuit dat de huurovereenkomst tussen partijen een overeenkomst betreffende woonruimte is.
Eerst zal de ontruimingsvordering worden beoordeeld. In een kort geding is een vordering tot ontruiming slechts toewijsbaar indien voldoende aannemelijk is dat de bodemrechter de vordering eveneens zal toewijzen en indien van de eisende partij niet kan worden gevergd dat deze de uitkomst van een bodemprocedure afwacht.
Tussen partijen is niet in geschil dat [gedaagde] de maandelijkse (minimum) huur van € 5.000,- over de maand maart 2014 op 16 mei 2014 onder protest heeft betaald en de huur over de maanden april en mei 2014 onbetaald heeft gelaten. [gedaagde] heeft ter zitting gesteld dat hij wegens de door hem gestelde gebreken aan het gehuurde ook niet voornemens is het over de maand juni 2014 verschuldigde minimumbedrag aan huur aan [eiseres] te voldoen, zodat de voorzieningenrechter ervan uitgaat dat de huurachterstand thans drie maanden bedraagt, waarbij de vierde maand te laat en onder protest is voldaan.
Een huurachterstand van drie maanden kan voldoende zijn voor ontbinding van de huurovereenkomst en ontruiming van het gehuurde. [gedaagde] heeft zich in verband met de door hem gestelde gebreken aan het gehuurde beroepen op een opschortingsrecht waardoor hij met de tijdige betaling van de huur niet in verzuim is en ontbinding van de huurovereenkomst en ontruiming van het gehuurde derhalve niet gerechtvaardigd is. Ter beoordeling ligt voor of dit standpunt terecht is. De voorzieningenrechter overweegt hiertoe als volgt.
Artikel 7:206 lid 1 BW bepaalt dat de verhuurder gehouden is gebreken aan het gehuurde op verlangen van de huurder te verhelpen, tenzij dit onmogelijk is of uitgaven vereist die in de gegeven omstandigheden redelijkerwijs niet van de verhuurder zijn te vergen. De verhuurder schiet bij het ontstaan van het gebrek tekort in zijn verplichting om aan de huurder het ongestoord woongenot van het gehuurde te verschaffen. Artikel 6:52 van het Burgerlijk Wetboek (BW) geeft aan de schuldeiser die een opeisbare vordering heeft op zijn schuldeiser de bevoegdheid de nakoming van zijn verbintenis op te schorten tot voldoening van zijn vordering plaatsvindt, indien tussen vordering en verbintenis voldoende samenhang bestaat om deze opschorting te rechtvaardigen.
[gedaagde] heeft aangevoerd dat de volgende gebreken, waarvan hij [eiseres] bij brief van 30 december 2013 in kennis heeft gesteld, de opschorting van de huur rechtvaardigen:
De omstandigheid dat de gemeente het gebruik van de het gehuurde als B&B heeft beperkt, waarvoor [eiseres] op grond van het managementcontract in de relatie tussen [eiseres] en [gedaagde] aansprakelijk is;
De putjes in het souterrain, die tijdens hevige regenval overstromen waardoor al meerdere malen aan de inboedel van [gedaagde] schade is toegebracht;
Een lekkage, veroorzaakt door een gebrekkig pannendak en een lekkende interne regenwaterafvoerpijp, waardoor aan de binnenmuur vochtschade is ontstaan.
De voorzieningenrechter is van oordeel dat [eiseres] voor de schade die [gedaagde] lijdt door het besluit van de gemeente om het gedeelte van het gehuurde dat als B&B mag worden aangewend tot 40% van het gebruiksoppervlak te beperken, niet aansprakelijk is. [eiseres] heeft gemotiveerd weersproken dat het management contract, waarop [gedaagde] de aansprakelijkheid van [eiseres] heeft gebaseerd, tussen partijen van kracht is, zodat van de toepasselijkheid van deze overeenkomst niet zonder meer kan worden uitgegaan. Echter, ook indien er veronderstellenderwijs vanuit wordt uitgegaan dat het management contract tussen partijen gelding heeft, kan uit de tekst van die overeenkomst voorshands slechts worden geconcludeerd dat [eiseres] gehouden is [gedaagde] in staat te stellen in het gehuurde een B&B te voeren. De overeenkomst vermeldt niet welke omvang de B&B behoort te hebben. Het gebruik van het gehuurde als B&B is door de gemeente op zichzelf echter niet verboden en [eiseres] heeft daartegen ook geen bezwaar. Als de omvang van de B&B door [gedaagde] en de rechtsvoorganger van [eiseres], [persoon], nader is ingevuld, zoals [gedaagde] heeft aangevoerd, betreft dat een mondelinge aanvulling op het management contract. [gedaagde] heeft het bestaan en de gelding daarvan tussen partijen op grond van de voorhanden stukken in het licht van de betwisting daarvan door [eiseres] onvoldoende aannemelijk gemaakt. Het moet er derhalve voor worden gehouden dat [eiseres] - ook als het management contract tussen partijen van kracht is - niet tekort schiet in haar verplichting aan [gedaagde] het huurgenot van het gehuurde te verschaffen, nu de gemeente het gebruik van het gehuurde als B&B niet heeft verboden maar slechts heeft beperkt. Het besluit van de gemeente vormt dan ook geen gebrek op grond waarvan [gedaagde] de betaling van de huur kan opschorten.
Voor wat betreft het gestelde gebrek aan de afvoerputjes in het souterrain en de lekkage stelt de voorzieningenrechter vast dat [eiseres] het bestaan van deze gebreken noch haar aansprakelijkheid daarvoor heeft weersproken. Anders dan door [eiseres] gesteld, is voor een beroep van [gedaagde] op zijn opschortingsrecht echter niet vereist dat [eiseres] met het verhelpen van het gebrek in verzuim is. Dat [eiseres] onmiddellijk maatregelen heeft getroffen om de gebreken weg te nemen, doet aan het opschortingsrecht van [gedaagde] dus niet af. Hij heeft in beginsel dit recht totdat de gebreken zijn verholpen.
De voorzieningenrechter is van oordeel dat het gebrek aan de putjes in het souterrain, dat alleen tijdens hevige regenval voor overlast zorgt en daarmee incidenteel van aard is, op zichzelf beschouwd onvoldoende is om het zware middel van opschorting van de gehele huur te rechtvaardigen. In samenhang beschouwd met de door de lekkage veroorzaakte overlast, die uit de door [gedaagde] overgelegde foto’s afdoende blijkt, is aannemelijk dat in een bodemprocedure zal worden geoordeeld dat [gedaagde] de huur met ingang van 1 maart 2014 - gedeeltelijk - op goede gronden heeft opgeschort. Tussen de gebreken en de opschorting van de huur bestaat voldoende samenhang als in artikel 6:52 BW bedoeld. Uit de overgelegde correspondentie blijkt evenwel dat [eiseres] de oorzaak van de lekkage op of kort voor 15 april 2014 heeft opgelost en het gebrek aan de putjes in het souterrain op of kort voor 2 mei 2014 heeft weggenomen.
De overgelegde foto’s van de met betrekking tot de lekkage verrichte reparatie tonen dat [eiseres] door middel van een opstaande rand in de dakgoot heeft bewerkstelligd dat het hemelwater dat zich in de dakgoot bevindt niet langer door de interne regenpijp wordt afgevoerd.
[gedaagde] heeft aangevoerd dat dit een provisorische oplossing betreft aangezien de lekkende regenpijp nog altijd (direct daarin terechtgekomen) hemelwater afvoert en dat er door de reparatie bovendien meer water in de dakgoot blijft staan, maar
de enkele omstandigheid dat er met de door [eiseres] getroffen voorziening meer water in de dakgoot blijft staan, levert voorshands geen gebrek op. Voorts is onvoldoende aannemelijk dat enkel het direct door de regenpijp opgevangen hemelwater voor (verdere) lekkages zal zorgen. Voor zover dat anders zal blijken te zijn, zal [eiseres] te zijner tijd een andere oplossing voor het probleem moeten bedenken.
[eiseres] heeft voorts betwist dat de lekkages (mede) zijn veroorzaakt door een gebrekkig pannendak. Of het pannendak gebrekkig is valt op grond van de overgelegde foto's niet te constateren en vergt nader onderzoek naar de feiten. Voor een dergelijk onderzoek is in het kader van deze kort gedingprocedure evenwel geen plaats. Op voorhand kan er bij deze stand van zaken niet van worden uitgegaan dat de lekkages mede aan een gebrekkig pannendak te wijten zijn. De voorzieningenrechter gaat er op grond van het voorgaande voorshands vanuit dat de oorzaak van de lekkages op of kort voor 15 april 2014 is weggenomen.
Het probleem met de putjes in het souterrain is volgens [eiseres] opgelost door het plaatsen van een zogenaamde ‘terugslagklep’. [gedaagde] heeft weliswaar onweersproken gesteld dat het sedert 2 mei 2014 niet hard heeft geregend zodat niet valt vast te stellen of de in het souterrain getroffen voorziening het gebrek heeft weggenomen, maar nu [eiseres] het probleem door een deskundige heeft laten oplossen, ligt het op de weg van [gedaagde] om voldoende aannemelijk te maken dat de geboden oplossing onvoldoende is. Nu [gedaagde] dit heeft nagelaten, gaat de voorzieningenrechter er voorshands vanuit dat dit gebrek op of kort voor 2 mei 2014 is opgelost.
Na 2 mei 2014 resteerde derhalve alleen de schade die door de lekkage is veroorzaakt. Die schade is nog niet te herstellen nu de muur, zoals [gedaagde] heeft erkend, nog niet is opgedroogd. Mede gelet op de voortvarendheid waarmee [eiseres] de gebreken heeft aangepakt acht de voorzieningenrechter enkel de overlast die [gedaagde] door de vochtschade ondervindt onvoldoende om de opschorting van (een gedeelte van) de huur na 2 mei 2014 te rechtvaardigen. In dat verband speelt een rol dat [eiseres] heeft toegezegd de vochtschade zo spoedig als mogelijk te herstellen en dat gesteld noch gebleken is dat de vochtschade een gewoon gebruik van het gehuurde heeft belemmerd.
[eiseres] heeft in de e-mail van 14 april 2014 aanspraak gemaakt op (hervatting van de) betaling van de huur. Op grond van het voorgaande is [gedaagde] sedert 2 mei 2014 in verzuim met de voldoening van de huur over maart tot en met mei 2014 en met ingang van 1 juni 2014 met de voldoening van de maanden april tot en met juni 2014, ervan uitgaande dat de op 26 mei 2014 onder protest verrichte betaling van de huur over de maand maart als geldige betaling wordt aangemerkt. Dat betekent dat [gedaagde] thans voor de tweede maal in verzuim is met de voldoening van een huurachterstand van drie maanden hetgeen naar het oordeel van de voorzieningenrechter en ook volgens vaste rechtspraak voldoende grond oplevert voor ontbinding van de huurovereenkomst. Op het oordeel van de bodemrechter kan derhalve worden vooruitgelopen zodat de gevorderde ontruiming zal worden toegewezen. Echter, aangezien de gestelde gebreken zich voorshands in elk geval gedeeltelijk hebben voorgedaan en de huur gedurende enige tijd terecht is opgeschort, zal [gedaagde], die met deze uitspraak voor het eerst duidelijkheid heeft omtrent de gerechtvaardigdheid van zijn beroep op opschorting van de huur, een termijn worden geboden om alsnog aan zijn huurverplichtingen te voldoen. Hij heeft ter zitting gesteld dat hij de huurtermijnen op advies van zijn advocaat heeft gereserveerd, zodat ervan kan worden uitgegaan dat hij in staat is de achterstand in een keer in te lopen. Indien [gedaagde] op 1 juli 2014 naast de huur voor die maand ook de achterstand zal hebben voldaan zal [eiseres] aan de te bevelen ontruiming geen rechten kunnen ontlenen.
[eiseres] heeft tevens betaling van de achterstand, groot € 15.000,00 gevorderd. Ter zitting heeft zij toegelicht dat dit bedrag moet worden opgevat als een vordering tot betaling van de huur over april, mei en juni 2014. Dit bedrag zal, met inachtneming van de hiervoor bepaalde betalingstermijn, worden toegewezen. [eiseres] heeft onweersproken gesteld dat zij voor de voldoening van haar eigen verplichtingen grotendeels afhankelijk is van de door [gedaagde] te betalen huurpenningen. Daarmee is haar spoedeisend belang bij deze vordering gegeven (zie voor het criterium ook hierna onder 6.1).
Nu partijen over en weer in het ongelijk zijn gesteld, ziet de voorzieningenrechter aanleiding de proceskosten te compenseren als na te melden.
De in reconventie gevorderde voorzieningen strekken - mede - tot betaling van een geldsom. Voor toewijzing van een geldvordering is in kort geding slechts plaats, als het bestaan en de omvang van de vordering voldoende aannemelijk zijn en uit hoofde van onverwijlde spoed een onmiddellijke voorziening vereist is. Bij de afweging van de belangen van partijen wordt mede betrokken het risico dat niet kan worden terugbetaald, in het geval de veroordeling in kort geding geen stand houdt.
De eerste vordering betreft een voorschot op de in een bodemprocedure vast te stellen huurprijsvermindering in verband met de vermindering van het huurgenot dat volgens [gedaagde] door de in conventie onder 5.5. genoemde gebreken is ontstaan.
Artikel 7:207 lid 1 BW bepaalt dat de huurder in geval van vermindering van zijn huurgenot een evenredige vermindering van de huurprijs kan vorderen van de dag waarop hij van het gebrek behoorlijk heeft kennis gegeven aan de verhuurder tot de dag waarop het gebrek is verholpen. Voor huur van woonruimte geeft artikel 7:257 BW daaraan een nadere uitwerking en bepaalt dit artikel, voor zover hier van belang, dat deze vordering vervalt zes maanden na de kennisgeving aan de verhuurder.
De voorzieningenrechter stelt voorop dat de beoordeling van een vordering tot huurprijsvermindering restrictief moet worden beoordeeld. Alleen een substantiële vermindering van het huurgenot kan leiden tot huurprijsvermindering. Beoordeling van de ernst van de inbreuk op het huurgenot, vergt voorts een afweging van alle omstandigheden van het geval.
[gedaagde] heeft gesteld dat met name het besluit van de gemeente om de omvang van de door [gedaagde] gevoerde B&B te beperken, hem veel schade heeft berokkend. Zoals uit het in conventie overwogene blijkt, kan dit besluit evenwel voorshands niet als een gebrek worden aangemerkt, althans niet een gebrek waarvoor [eiseres] aansprakelijk is. Voor wat betreft de gebreken waarvoor [eiseres] wel aansprakelijk is, kan weliswaar worden aangenomen dat deze voor een vermindering van het huurgenot van [gedaagde] hebben gezorgd, maar is onvoldoende aannemelijk dat deze vermindering dermate substantieel is dat deze in een bodemprocedure tot vermindering van de huurprijs zal leiden. [eiseres] heeft het herstel van de gestelde gebreken voortvarend ter hand genomen en voorshands de oorzaak van de gebreken binnen afzienbare tijd weggenomen. [gedaagde] heeft bovendien het gehuurde ondanks de gebrekkige afvoerputjes in het souterrain en de lekkage steeds kunnen gebruiken. Ten slotte had [gedaagde] op de zitting nog geen bodemprocedure aanhangig gemaakt en kan er, ondanks dat hij een conceptdagvaarding in het geding heeft gebracht, niet zonder meer vanuit worden gegaan dat hij dat tijdig, dat wil zeggen zes maanden na 30 december 2013, zal hebben gedaan. Op de beslissing van de bodemrechter zal dan ook niet worden vooruitgelopen zodat de vorderingen om [eiseres] te verbieden van [gedaagde] meer dan € 2.500,00 per maand aan huur te vorderen en in verband met huurvermindering sedert december 2013 een bedrag van € 8.989,09 als onverschuldigd betaald terug te betalen, zullen worden afgewezen.
De laatste vordering van [gedaagde] betreft een voorschot op de kosten die hij heeft gemaakt - naar de voorzieningenrechter begrijpt - voor het verhelpen van een aantal andere gebreken in en aan het gehuurde. Uit de door [gedaagde] ter onderbouwing van deze vordering overgelegde facturen blijkt dat deze gebreken zien op de in de brief van 30 december 2013 genoemde mierenplaag en een - niet in die brief genoemde - lekkage van de cv ketel. [gedaagde] heeft zich in dit verband beroepen op artikel 7:206 lid 3 BW. Dit artikel bepaalt dat indien de verhuurder met het verhelpen van de gebreken in verzuim is, de huurder de gebreken zelf kan (laten) verhelpen en de daarvoor gemaakte kosten, voor zover deze redelijk waren, op de verhuurder kan verhalen, desgewenst door deze op de huurprijs in mindering te brengen. [eiseres] betwist echter dat het hier gaat om kosten die krachtens de huurovereenkomst voor haar rekening komen, zij betwist dat zij in verzuim is geraakt en zij betwist tevens dat [gedaagde] de gestelde kosten daadwerkelijk heeft gemaakt. [eiseres] wordt hierin gevolgd. Gesteld noch gebleken is dat [gedaagde] [eiseres] voor wat betreft de lekkage aan de cv-ketel in gebreke heeft gesteld, zodat [eiseres] met het herstel van dat gebrek nimmer in verzuim is geraakt. Bovendien zijn de herstelwerkzaamheden gering geweest en dient [gedaagde] kleine herstellingen aan het gehuurde op grond van artikel 7:217 lid 1 BW op eigen kosten zelf te herstellen. Voor wat betreft de kosten voor de ongediertebestrijding, heeft [gedaagde] deze onvoldoende gespecificeerd, dan wel heeft hij onvoldoende aannemelijk gemaakt dat het hier een gebrek betreft dat door [eiseres] moet worden hersteld en dat dit gebrek na de in de brief van 30 december 2013 gestelde termijn nog bestond. Ook voor wat dit gebrek betreft, is derhalve voorshands onvoldoende aannemelijk dat [eiseres] in verzuim is geraakt, zodat de door [gedaagde] gemaakte kosten op grond van voornoemd artikel niet voor vergoeding door [eiseres] in aanmerking komen. De vordering zal in deze procedure worden afgewezen.
[gedaagde] zal als de in het ongelijk gestelde partij in de proceskosten worden veroordeeld. Nu het debat in reconventie samenhangt uit het debat in conventie, zullen de kosten in reconventie worden begroot op nihil. Bij toewijzing van nakosten bestaat daarmee geen belang.
De voorzieningenrechter

veroordeelt [gedaagde] om binnen acht dagen na de betekening van dit vonnis de onroerende zaak gelegen aan de [adres], inclusief souterrain en het daarvan deel uitmakende atelier, met al de zijnen en het zijne te ontruimen en te verlaten en onder afgifte van de sleutels ter vrije beschikking van [eiseres] te stellen, welke ontruiming zo nodig door de deurwaarder kan worden bewerkstelligd met behulp van de sterke arm conform het in artikel 555 e.v. jo. 444 van het Wetboek van Burgerlijke Rechtsvordering bepaalde,
veroordeelt [gedaagde] aan [eiseres], uiterlijk op 1 juli 2014, een bedrag van                  € 15.000,00 aan achterstallige huur over de maanden april, mei en juni 2014 te voldoen,
bepaalt dat [eiseres] aan de onder 7.1. gegeven veroordeling geen rechten kan ontlenen indien [gedaagde] de onder 7.2. gegeven veroordeling nakomt en indien hij op 1 juli 2014 ook de voor die maand verschuldigde huur aan [eiseres] heeft voldaan,
verklaart dit vonnis in conventie uitvoerbaar bij voorraad,
compenseert de proceskosten in die zin dat iedere partij de eigen kosten draagt,
wijst het meer of anders gevorderde af,

weigert de gevraagde voorzieningen,
veroordeelt [gedaagde] in de proceskosten, aan de zijde van [eiseres] tot op heden begroot op nihil.
Dit vonnis is gewezen door mr. M. van Walraven, voorzieningenrechter, bijgestaan door mr. M.R.S. Bacon, griffier, en in het openbaar uitgesproken op 11 juni 2014.
type: MRSB
coll:
"
ECLI_NL_RBLIM_2015_3485.xml|True|"De huurovereenkomst verbiedt kweek van en handel in hennep en andere verdovende middelen in of vanuit het gehuurde. Rechtvaardigt de vondst in het gehuurde van hoeveelheden hash en cocaïne, die de voor eigen gebruik (strafrechtelijk) gedoogde hoeveelheden ruim overschrijden, het oordeel dat de huurder is tekortgeschoten in de nakoming van zijn verplichtingen en de huurovereenkomst op die grond moet worden ontbonden? Nee; gesteld noch gebleken is dat door het enkele bezit enig belang van de verhuurder dat het verbod kennelijk beoogt te beschermen, is geschonden.
Burgerlijk recht
Zittingsplaats Maastricht
zaaknummers:	2857119 CV EXPL 14-2845 (hoofdzaak)
3389754 CV EXPL 14-9727 (vrijwaring)

in de
de stichting
gevestigd te Vaals
eisende partij
verder te noemen de woningstichting
gemachtigde mr. P.L.T. Roks
tegen

wonende [adres]  [woonplaats]
gedaagde partij
verder te noemen [gedaagde in hoodzaak, eiser in vrijwaring]
gemachtigde mr. R.C.M.M. Nadaud
en in de

eiser tot vrijwaring
tegen

gevestigd te ’s-Gravenhage
gedaagde in vrijwaring
verder te noemen de Staat
gemachtigde mr. P.C.E. Bosland.
Het procesverloop blijkt uit
in de hoofdzaak:
- de dagvaarding van [gedaagde in hoodzaak, eiser in vrijwaring] door de woningstichting van 4 maart 2014 met 10 producties
- het vonnis van 6 augustus 2014, waarbij de oproeping in vrijwaring van de Staat door [gedaagde in hoodzaak, eiser in vrijwaring] is toegestaan
- de conclusie van antwoord van [gedaagde in hoodzaak, eiser in vrijwaring] met vier producties
- de brief van de woningstichting van 15 december 2014 met productie 11,
in de vrijwaringzaak:
- voornoemd vonnis van 6 augustus 2014 in het incident
- de dagvaarding van 27 augustus 2014 met drie producties
- de conclusie van antwoord met twee producties,
in beide zaken:
- de beschikking waarbij een comparitie van partijen is bepaald
- het proces-verbaal van de comparitie op 25 maart 2015.
Ten slotte is in beide zaken vonnis bepaald.

De woningstichting vordert de ontbinding van de huurovereenkomst - waarop haar algemene voorwaarden van toepassing zijn - die zij met ingang van 17 juli 2005 voor
onbepaalde tijd heeft gesloten met [gedaagde in hoodzaak, eiser in vrijwaring] m.b.t. de woning [adres] te [woonplaats], en de veroordeling van [gedaagde in hoodzaak, eiser in vrijwaring] tot ontruiming van de woning en tot betaling van € 2.642,21 aan schadevergoeding. Aan de vordering tot ontbinding legt de woningstichting, kort gezegd, ten grondslag dat [gedaagde in hoodzaak, eiser in vrijwaring] in strijd met het verbod daarvan in de algemene voorwaarden, en met de norm dat hij zich als goed huurder dient te gedragen, in het gehuurde verdovende middelen voorhanden heeft gehad in een hoeveelheid die het vermoeden oplevert van handel. Aan de vordering tot betaling legt de woningstichting ten grondslag dat de woning bij een politie-inval op 25 mei 2012, waarbij deze verdovende middelen en ook verboden wapens zijn aangetroffen, is beschadigd. De kosten van herstel hebben € 2.642,21 inclusief btw bedragen en krachtens de huurovereenkomst is [gedaagde in hoodzaak, eiser in vrijwaring] hiervoor aansprakelijk.
[gedaagde in hoodzaak, eiser in vrijwaring] voert als verweer tegen de ontbindingsvordering dat hij niet, zoals verboden in de - inderdaad toepasselijke - algemene voorwaarden, in het gehuurde hennep heeft gekweekt of vanuit het gehuurde heeft gehandeld in verdovende middelen. De hoeveelheid en kwaliteit van hetgeen is aangetroffen, duiden daar ook niet op, en er zijn geen klachten van omwonenden. [gedaagde in hoodzaak, eiser in vrijwaring] erkent de door de woningstichting gevorderde schadevergoeding verschuldigd te zijn en verwijst wat dit betreft naar de procedure in vrijwaring.

[gedaagde in hoodzaak, eiser in vrijwaring] vordert de veroordeling van de Staat tot betaling aan hem van hetgeen tot betaling waarvan hij jegens de woningstichting mocht worden veroordeeld. Aan de vordering legt [gedaagde in hoodzaak, eiser in vrijwaring], kort gezegd, ten grondslag dat het bij de inval in de woning door de politie gebruikte geweld onrechtmatig was, in absolute zin omdat er geen gegronde verdenking was dat [gedaagde in hoodzaak, eiser in vrijwaring] vuurwapengevaarlijk zou zijn en in relatieve zin omdat het geweld - onder andere het afschieten van een projectiel door het raam van de kamer waar de minderjarige dochter van [gedaagde in hoodzaak, eiser in vrijwaring] lag te slapen - disproportioneel was.
De Staat voert als verweer dat [gedaagde in hoodzaak, eiser in vrijwaring] op grond van een serieus te nemen bericht van I-pol uit Duitsland is aangemerkt als verdachte van overtreding van artikel 26 lid 1 van de Wet wapens en munitie (“WWM”). Er bestond dus een redelijk vermoeden van schuld en daarom was de aanhouding op zich niet onrechtmatig. Het gehanteerde geweld was ook niet disproportioneel. Het arrestatieteam is overeenkomstig de regels in de Circulaire aanhoudings- en ondersteuningseenheden (“de Circulaire”, Staatscourant 8 december 2009,
nr. 18660) ingezet nu redelijkerwijs mocht worden aangenomen dat zich bij de aanhouding levensbedreigende omstandigheden zouden kunnen voordoen.

Vast staat dat bij de politie-inval in het gehuurde verboden wapens zijn aangetroffen - onder andere twee stiletto’s, een imitatievuurwapen en 26 patronen - alsmede vier wikkels met zgn. harddrugs (cocaïne) samen bevattende circa 2,5 gram, twee pillen, en twee potten met zgn. softdrugs (hash) samen bevattende circa 700 gram. Blijkens de dagvaarding onder 16 legt de woningstichting aan haar vordering tot ontbinding (slechts) ten grondslag het feit dat [gedaagde in hoodzaak, eiser in vrijwaring] in het gehuurde verdovende middelen voorhanden heeft gehad, niet (ook) het feit dat hij daar verboden wapens voorhanden heeft gehad. In de dagvaarding onder 24 koppelt de woningstichting dit laatste feit immers slechts aan de politie-inval waardoor de schade is veroorzaakt, derhalve aan haar vordering tot schadevergoeding.
De huurovereenkomst - evenals de norm dat [gedaagde in hoodzaak, eiser in vrijwaring] zich moet onthouden van gedragingen die een goed huurder niet betamen - verbiedt kweek van, en handel in, hennep en andere verdovende middelen in of vanuit het gehuurde. Dit verbod kan niet zijn rechtvaardiging vinden in een wens van de woningstichting om zich in het algemeen met het gedrag van haar huurders te bemoeien. Het verbod kan evenmin zijn rechtvaardiging vinden in een wens van de woningstichting om in het algemeen mee te werken aan de bestrijding van de - terecht of niet, daarover verschillen de opvattingen - als een groot maatschappelijk kwaad beschouwde kweek van en handel in hennep. Het verbod kan zijn rechtvaardiging slechts vinden in te beschermen belangen van de woningstichting of belangen van omwonenden die de woningstichting zich dient aan te trekken. Het verbod kan - en lijkt volgens de stellingen van de woningstichting te - zijn ingegeven door de ervaring dat van zulke kweek of handel overlast voor omwonenden of schade aan het gehuurde het gevolg kan zijn. Aldus vindt het verbod zijn rechtvaardiging in het voorkomen daarvan.
Het verbod is dan niet reeds overtreden door het in de woning aanwezig hebben van hoeveelheden die te boven gaan hetgeen naar (strafrechtelijke) normen als bestemd voor eigen gebruik wordt beschouwd: 5 gram voor softdrugs, 0,5 gram voor harddrugs. [gedaagde in hoodzaak, eiser in vrijwaring] is wegens (onder andere) opzettelijke overtreding van díe normen, neergelegd in de artikelen 2 en 3 van de Opiumwet, door de politierechter veroordeeld. Het is niet aan de civiele rechter om deze zogenoemde leedtoevoeging op vordering van de verhuurder te vergroten, door ontbinding van de huurovereenkomst en veroordeling van [gedaagde in hoodzaak, eiser in vrijwaring] tot ontruiming van de woning. Met andere woorden, de strafrechtelijke veroordeling van [gedaagde in hoodzaak, eiser in vrijwaring] en de in de woning aangetroffen hoeveelheden cocaïne en hash impliceren
[gedaagde in hoodzaak, eiser in vrijwaring] contractuele relatie tot de woningstichting en in zijn rechtsrelatie tot omwonenden wier belangen de woningstichting zich dient aan te trekken. De woningstichting stelt in dit verband dat het Hof in hoger beroep en deze rechtbank in andere zaken hebben geoordeeld dat een hoeveelheid in een woning aangetroffen hennep die de bovengenoemde (3.3, eerste zin) gedoogde hoeveelheid voor eigen gebruik ruimschoots overtreft, het
tekortkoming van de huurder de ontbinding rechtvaardigde, welke verschillen van de omstandigheden in dit geval - echter (slechts) een beredeneerde gevolgtrekking uit een “feitelijk” feit, de aanwezigheid van een zekere hoeveelheid drugs, van een “juridisch” feit, een tekortkoming in de nakoming van verplichtingen uit de huurovereenkomst. Het vormt niet het bewijs van dat feit resp. een uit een vaststaand feit noodzakelijkerwijs voortvloeiend oordeel. Het vermoeden of de implicatie die de woningstichting aan haar vordering ten grondslag legt, behoeft met andere woorden, om tot toewijzing van de vordering te kunnen leiden, ondersteuning. Deze zou gelegen kunnen zijn in de gemotiveerde en bij betwisting
- die [gedaagde in hoodzaak, eiser in vrijwaring] heeft gedaan - te bewijzen aangeboden stelling dat belangen als hiervoor (3.2, beide laatste zinnen) genoemd, zijn of concreet dreigen te worden geschonden. Althans leent het
De niet betwiste vordering tot betaling wordt toegewezen.
Hiermee zijn in conventie beide partijen gedeeltelijk in het ongelijk gesteld, reden waarom de proceskosten worden gecompenseerd aldus dat elke partij de eigen kosten draagt.

De vordering wordt afgewezen. Het binnentreden door de politie van de woning van [gedaagde in hoodzaak, eiser in vrijwaring] was rechtmatig. Er was immers een verdenking, dus een redelijk vermoeden van schuld, van overtreding van de WWM, gebaseerd op een melding van I-pol. In hoeverre een dergelijke melding serieus moet worden genomen, is niet aan de kantonrechter ter beoordeling maar aan de politie die de melding ontvangt. Niet is gebleken dat de politie daarbij onjuiste keuzen heeft gemaakt. Dat het vermoeden gegrond was, blijkt overigens uit de veroordeling van [gedaagde in hoodzaak, eiser in vrijwaring] door de politierechter wegens (onder andere) overtreding van artikelen 13 lid 1 en 26 lid 1 WWM.
De wijze waarop de politie van zijn bevoegdheid gebruik heeft gemaakt, leidt evenmin tot het oordeel dat onrechtmatig is gehandeld. Bij een verdenking van verboden wapenbezit is de aanname vooraf dat zich bij aanhouding van de verdachte levensbedreigende omstandigheden kunnen voordoen gerechtvaardigd, en volgens de Circulaire mag dan het arrestatieteam worden ingezet. Welke middelen dat team inzet en of de ingezette middelen in het specifieke geval van [gedaagde in hoodzaak, eiser in vrijwaring] volledig pasten bij het te verwachten gevaar, is niet aan de kantonrechter om achteraf te beoordelen.
De vordering wordt afgewezen. [gedaagde in hoodzaak, eiser in vrijwaring] wordt, als de in het ongelijk gestelde partij, veroordeeld in de proceskosten van de Staat, welke worden begroot op € 350 aan salaris
gemachtigde.
De kantonrechter,

veroordeelt [gedaagde in hoodzaak, eiser in vrijwaring] om tegen bewijs van kwijting aan de woningstichting te betalen
€ 2.642,21 te vermeerderen met de wettelijke rente vanaf 26 augustus 2014 tot de dag van voldoening,
wijst het meer of anders gevorderde af,
compenseert proceskosten

wijst de vordering af,
veroordeelt [gedaagde in hoodzaak, eiser in vrijwaring] in de proceskosten van de Staat, tot de uitspraak van dit vonnis begroot op € 350,
verklaart deze veroordeling in de proceskosten uitvoerbaar bij voorraad.
Dit vonnis is gewezen door mr. E.P. van Unen en in het openbaar uitgesproken.
"
ECLI_NL_RBLIM_2017_10725.xml|True|"Ontbinding huurovereenkomst. Gebreken rechtvaardigen niet de opschorting van de huur.
Burgerlijk recht
Zittingsplaats Roermond
Zaaknummer: 6013200 \ CV EXPL  17-4623

in de zaak van:

wonend te [woonplaats eisende partij in conventie, verweerder in reconventie] ,
eisende partij in conventie, verweerder in reconventie,
gemachtigde mr. D.M. Gijzen,
tegen:

wonend op een bij de deurwaarder bekend adres in Roermond,
gedaagde partij in conventie, eisende partij in reconventie,
gemachtigde R. Otten.
Partijen zullen hierna “ [eisende partij in conventie, verweerder in reconventie] ” en “ [gedaagde partij in conventie, eisende partij in reconventie] ” genoemd worden.
Het verloop van de procedure blijkt uit:
de dagvaarding, met producties;
de conclusie van antwoord in conventie en van eis in reconventie, met producties;
de beslissing waarbij een comparitie van partijen is bepaald;
de comparitie van partijen die is gehouden op 5 oktober 2017;
de voorafgaand aan de comparitie door [gedaagde partij in conventie, eisende partij in reconventie] ingediende stukken, tevens houdende wijziging van eis.
Ten slotte is vonnis bepaald.
[gedaagde partij in conventie, eisende partij in reconventie] huurt van [eisende partij in conventie, verweerder in reconventie] onzelfstandige woonruimte aan de [adres woonruimte] in [plaats woonruimte] tegen een bij schriftelijke huurovereenkomst overeengekomen huurprijs van € 275,00 per maand, telkens vóór de 25e van de betreffende maand te voldoen.
[gedaagde partij in conventie, eisende partij in reconventie] heeft bij brief van 16 maart 2017 aan [eisende partij in conventie, verweerder in reconventie] laten weten de huurbetaling op te schorten totdat de in de brief genoemde gebreken zijn verholpen.
[gedaagde partij in conventie, eisende partij in reconventie] heeft de huur over de maanden februari 2017 tot en met oktober 2017 niet voldaan. Wel heeft [gedaagde partij in conventie, eisende partij in reconventie] in april 2017 een bedrag van € 100,00 aan [eisende partij in conventie, verweerder in reconventie] betaald.
[eisende partij in conventie, verweerder in reconventie] vordert – samengevat – ontbinding van de huurovereenkomst en ontruiming van het gehuurde, alsmede betaling van de achterstallige huurpenningen (ad € 1.000,00 bij dagvaarding), een en ander vermeerderd met rente en kosten als omschreven in de dagvaarding.
[gedaagde partij in conventie, eisende partij in reconventie] vordert - na wijziging van eis:





En namens de Werkgroep:

[gedaagde partij in conventie, eisende partij in reconventie] heeft bij conclusie van antwoord verweer gevoerd tegen de vordering van [eisende partij in conventie, verweerder in reconventie] . [eisende partij in conventie, verweerder in reconventie] heeft ter zitting mondeling verweer gevoerd tegen de vorderingen van [gedaagde partij in conventie, eisende partij in reconventie] .
Op de stellingen van partijen wordt hierna, voor zover van belang, nader ingegaan.
In de samenhang van de vorderingen ziet de kantonrechter aanleiding deze gezamenlijk te bespreken.
[eisende partij in conventie, verweerder in reconventie] legt aan zijn vorderingen ten grondslag de hierboven vermelde huurachterstand.
[gedaagde partij in conventie, eisende partij in reconventie] daarentegen stelt de huurbetaling te hebben opgeschort, gelet op een aantal gebreken aan het gehuurde. [gedaagde partij in conventie, eisende partij in reconventie] stelt bereid te zijn de betalingen na herstel van de gebreken te zullen hervatten; de achterstallige huurpenningen ziet hij echter als tegemoetkoming voor zijn klachten en gederfd huurgenot. [gedaagde partij in conventie, eisende partij in reconventie] vordert in reconventie onder punt 2 (veroordeling van [eisende partij in conventie, verweerder in reconventie] tot) herstel van de gebreken.
[eisende partij in conventie, verweerder in reconventie] heeft de door [gedaagde partij in conventie, eisende partij in reconventie] gestelde gebreken alle betwist. De kantonrechter zal deze hieronder bespreken.

Ter zitting is komen vast te staan dat dit probleem inmiddels is opgelost.

De kantonrechter stelt om te beginnen vast dat in de schriftelijke huurovereenkomst niets is afgesproken over het gebruik van internet. Uit de ter zitting over en weer onweersproken gelaten stellingen van partijen begrijpt de kantonrechter dat, hoewel partijen bij aanvang van de huurovereenkomst geen concrete afspraken hebben gemaakt over het gebruik van internet, [eisende partij in conventie, verweerder in reconventie] aan [gedaagde partij in conventie, eisende partij in reconventie] (en aan [andere huurster] , de andere huurster), wel de inlogcodes heeft verstrekt. Op enig moment nadat de huurovereenkomst was ingegaan is [eisende partij in conventie, verweerder in reconventie] op verzoek van [gedaagde partij in conventie, eisende partij in reconventie] en [andere huurster] naar een andere provider overgestapt en zijn partijen overeengekomen dat [gedaagde partij in conventie, eisende partij in reconventie] en [andere huurster] voor het gebruik van internet ieder € 5,00 zouden gaan bijdragen. [gedaagde partij in conventie, eisende partij in reconventie] en [andere huurster] hebben tot april 2017 ook daadwerkelijk toegang tot internet gehad.
[eisende partij in conventie, verweerder in reconventie] stelt dat hij naar aanleiding van klachten van [gedaagde partij in conventie, eisende partij in reconventie] en [andere huurster] een zogenaamde “booster” heeft geplaatst waarna het internet ook op zolder perfect functioneerde. [eisende partij in conventie, verweerder in reconventie] stelt het internet vervolgens te hebben “uitgetrokken”, omdat [gedaagde partij in conventie, eisende partij in reconventie] en [andere huurster] in zijn ogen ten onrechte bleven klagen over de verbinding en er niets meer werd betaald.
[gedaagde partij in conventie, eisende partij in reconventie] heeft tegenover deze gemotiveerde betwisting van [eisende partij in conventie, verweerder in reconventie] geen nadere stellingen aangevoerd. Het moet er daarom voor worden gehouden dat, voor zover het internet al slecht heeft gefunctioneerd, dit probleem op enig moment is verholpen, zodat van een gebrek geen sprake meer was en [gedaagde partij in conventie, eisende partij in reconventie] geen bevoegdheid meer had tot opschorting van de huur.

[gedaagde partij in conventie, eisende partij in reconventie] stelt dat de thermostaat beneden te laag staat en dat er daarom onvoldoende mogelijkheid bestaat de warmte zelf te regelen. [eisende partij in conventie, verweerder in reconventie] heeft ter zitting toegegeven dat hij de thermostaat beneden overdag op 17 à 18 graden Celsius zet als hij gaat werken. De kantonrechter is met [gedaagde partij in conventie, eisende partij in reconventie] van oordeel dat dit te koud is en dat [eisende partij in conventie, verweerder in reconventie] deze altijd op mimimaal 21 graden zou moeten zetten, ongeacht of het nu warm of koud is, zodat de huurders de temperatuur op hun kamers zelf kunnen regelen.

Ter zitting is komen vast te staan dat de deur van de meterkast inmiddels niet meer is afgesloten, zodat dit is opgelost.

[gedaagde partij in conventie, eisende partij in reconventie] stelt dat er asbest in het dak zit en dat het dak ook onvoldoende is geïsoleerd.
[eisende partij in conventie, verweerder in reconventie] heeft ter zitting aangegeven dat het dak in 1999 geheel is vernieuwd, waarbij al het asbest is verwijderd. [gedaagde partij in conventie, eisende partij in reconventie] heeft naar aanleiding van deze gemotiveerde betwisting verder niets aangevoerd, behalve dat een cv-monteur het vermoeden heeft uitgesproken dat er asbest in het dak zat. De kantonrechter is met [eisende partij in conventie, verweerder in reconventie] van oordeel dat een enkel vermoeden onvoldoende onderbouwing is voor de stelling dat asbest aanwezig is, terwijl ook ten aanzien van de dakisolatie onvoldoende is onderbouwd dat deze gebrekkig is. Het moet er dan ook voor worden gehouden dat van een gebrek geen sprake is.

[gedaagde partij in conventie, eisende partij in reconventie] klaagt erover dat er zich in het gehuurde geen tussenmeters bevinden voor het berekenen van de gebruikte nutsvoorzieningen. Naar het oordeel van de kantonrechter levert dit echter geen tekortkoming op, omdat partijen een all-in huurprijs zijn overeengekomen.
Ten aanzien van de klacht van [gedaagde partij in conventie, eisende partij in reconventie] , dat [eisende partij in conventie, verweerder in reconventie] niet heeft gereageerd op een verzoek tot opsplitsing in huur- en servicekosten, geldt dat het [gedaagde partij in conventie, eisende partij in reconventie] vrij stond zich daarvoor tot de huurcommissie te wenden; de kantonrechter heeft hierin geen taak.
Uit het voorgaande volgt dat ten aanzien van de door [gedaagde partij in conventie, eisende partij in reconventie] gestelde gebreken alleen dat ten aanzien van de verwarming (thans nog) doel treft. De kantonrechter is met [eisende partij in conventie, verweerder in reconventie] van oordeel dat deze tekortkoming niet de opschorting van de volledige maandhuur rechtvaardigt, laat staan van negen maanden huur. Verrekening uit hoofde van een eventuele schadevergoedingsvordering is evenmin aan de orde, alleen al niet omdat ter zitting is komen vast te staan dat [gedaagde partij in conventie, eisende partij in reconventie] [eisende partij in conventie, verweerder in reconventie] ter zake niet in gebreke heeft gesteld. [eisende partij in conventie, verweerder in reconventie] is dus niet in verzuim (artikel 6:74, tweede lid, BW).
Tot slot stelt de kantonrechter vast dat [gedaagde partij in conventie, eisende partij in reconventie] (in reconventie) evenmin een vordering tot huurprijsvermindering heeft ingesteld (artikel 7:207 BW).
Het voorgaande betekent dat de vordering van [eisende partij in conventie, verweerder in reconventie] ten aanzien van de huurachterstand- waarop in de dagvaarding reeds € 100,00 in mindering is gebracht, zie punt 4.5 hierna - toewijsbaar is.
Naar het oordeel van de kantonrechter zijn de gevorderde ontbinding van de huurovereenkomst en de ontruiming van het gehuurde eveneens toewijsbaar. Immers, zelfs indien rekening wordt gehouden met een gedeeltelijke opschorting van de huur vanwege de gebrekkige verwarming, zal nog altijd een substantieel deel van de huur open staan, wat toewijzing van de daartoe strekkende vorderingen rechtvaardigt. De kantonrechter zal de huurovereenkomst dan ook ontbinden. De ontruimingstermijn zal hij vaststellen op veertien dagen na de betekening van dit vonnis. De kantonrechter acht geen althans onvoldoende grondslag aanwezig [gedaagde partij in conventie, eisende partij in reconventie] meer tijd te geven om naar andere woonruimte op zoek te gaan.
Indien partijen zulks onderling willen overeenkomen staat hen dat uiteraard vrij.
Wat de verwarming betreft stelt de kantonrechter vast dat [gedaagde partij in conventie, eisende partij in reconventie] daartoe geen concrete vordering heeft ingesteld. De kantonrechter gaat er echter van uit dat [eisende partij in conventie, verweerder in reconventie] als goed verhuurder de thermostaat continu zal instellen op een temperatuur van ten minste 21 graden Celsius. Voorts geldt dat [eisende partij in conventie, verweerder in reconventie] [gedaagde partij in conventie, eisende partij in reconventie] toegang moet geven tot het internet zodra de tussen partijen overeengekomen vergoeding daarvoor door [gedaagde partij in conventie, eisende partij in reconventie] is betaald. In dit verband merkt de kantonrechter op dat niet is komen vast te staan dat het door [gedaagde partij in conventie, eisende partij in reconventie] betaalde bedrag van € 100,00 was bedoeld om toegang te krijgen tot internet, zoals door [gedaagde partij in conventie, eisende partij in reconventie] is gesteld en door [eisende partij in conventie, verweerder in reconventie] gemotiveerd is betwist. Dit bedrag is in de dagvaarding al op de hoofdsom in mindering gebracht.
Voor zover [eisende partij in conventie, verweerder in reconventie] als verhuurder zelf overlast heeft veroorzaakt aan de huurders, onder wie [gedaagde partij in conventie, eisende partij in reconventie] , geldt dat dit grond kan zijn voor een vordering tot schadevergoeding uit hoofde van artikel 7:208 BW. [gedaagde partij in conventie, eisende partij in reconventie] heeft ter zake echter geen duidelijk omschreven vordering ingesteld, zodat de kantonrechter daarover niet kan oordelen en beslissen.
Alle overige (genummerde) vorderingen worden bij gebrek aan voldoende grondslag afgewezen.
Ten aanzien van de vordering namens “de Werkgroep” geldt dat [gedaagde partij in conventie, eisende partij in reconventie] daarin niet ontvankelijk is, nu de Werkgroep geen partij is in deze procedure. Voor zover de vordering wel geacht moet worden te zijn ingesteld door [gedaagde partij in conventie, eisende partij in reconventie] geldt dat er geen rechtsgrond is voor de toewijzing ervan. [gedaagde partij in conventie, eisende partij in reconventie] heeft weliswaar ter zitting aangeven dat de vordering moet worden gezien als pressiemiddel, echter nergens blijkt uit op grond waarvan [gedaagde partij in conventie, eisende partij in reconventie] dit pressiemiddel mag inzetten.
Het voorgaande leidt tot de conclusie dat het gevorderde in reconventie moet worden afgewezen, terwijl het gevorderde in conventie toewijsbaar is, behoudens het volgende. De wettelijke rente wordt toegewezen vanaf de vervaldata van de betreffende huurtermijnen. De gevorderde vergoeding van buitengerechtelijke incassokosten komt verder niet voor toewijzing in aanmerking, nu niet gebleken is dat in de aanmaning aan gedaagde partij een betalingstermijn van 14 dagen is gegeven ingaande de dag na ontvangst daarvan, zoals vereist door artikel 6:96 lid 6 BW. In dit verband wordt verwezen naar de uitspraak van de Hoge Raad van 25 november 2016, ECLI:NL:HR:2016:2704.

[gedaagde partij in conventie, eisende partij in reconventie] zal als de overwegend in het ongelijk gestelde partij worden veroordeeld in de kosten van deze procedure.
De kosten aan de zijde van [eisende partij in conventie, verweerder in reconventie] worden begroot op:
dagvaarding	€ 99,21
griffierecht	78,00
salaris gemachtigde
totaal 	€  427,21
De kantonrechter

ontbindt de bestaande huurovereenkomst met betrekking tot het gehuurde, staande en gelegen aan de [adres woonruimte] te [plaats woonruimte] ,
veroordeelt [gedaagde partij in conventie, eisende partij in reconventie] , om binnen twee weken na betekening van dit vonnis het gehuurde met personen en zaken te ontruimen en te verlaten en met afgifte van de sleutels ter vrije beschikking van [eisende partij in conventie, verweerder in reconventie] te stellen,
veroordeelt [gedaagde partij in conventie, eisende partij in reconventie] om aan [eisende partij in conventie, verweerder in reconventie] tegen behoorlijk bewijs van kwijting te voldoen een bedrag van € 1.000,00, te vermeerderen met de wettelijke rente vanaf de betreffende huurtermijnen, telkens tot aan de dag der algehele voldoening,
veroordeelt [gedaagde partij in conventie, eisende partij in reconventie] voorts om aan [eisende partij in conventie, verweerder in reconventie] tegen behoorlijk bewijs van kwijting te voldoen een bedrag van € 275,00 per maand of gedeelte van een maand, ingaande 31 mei 2017 tot aan het tijdstip der ontruiming,

wijst het gevorderde af,
verstaat dat [eisende partij in conventie, verweerder in reconventie] [gedaagde partij in conventie, eisende partij in reconventie] toegang zal verschaffen tot het internet, zodra [gedaagde partij in conventie, eisende partij in reconventie] de daarvoor overeengekomen vergoeding heeft voldaan,
verstaat dat [eisende partij in conventie, verweerder in reconventie] tot aan de dag van ontruiming de thermostaat continu op een temperatuur van ten minste 21 graden Celsius zal instellen,

veroordeelt [gedaagde partij in conventie, eisende partij in reconventie] in de proceskosten aan de zijde van [eisende partij in conventie, verweerder in reconventie] gevallen en tot op heden begroot op € 427,21,
verklaart dit vonnis uitvoerbaar bij voorraad wat betreft de veroordelingen,
wijst het meer of anders gevorderde af.
Dit vonnis is gewezen door mr. J.W. Rijksen en in het openbaar uitgesproken.
type: EB
coll:
"
ECLI_NL_RBARN_2004_AS2655.xml|True|"Ontruiming huurwoning;
Voorshands geoordeeld moet het gebruik van de zolder als illegale hennepkwekerij door een onbekende derde die deze zolder in onderhuur heeft gekregen van gedaagde, de huurster, worden gekwalificeerd als dat van een niet goed huurder. De huurder is immers verantwoordelijk voor hetgeen zich in zijn of haar woning afspeelt, waarbij in het onderhavige geval bovendien van belang is dat - zoals reeds eerder overwogen - niet aannemelijk is dat gedaagde niet heeft geweten dat de zolder als hennepkwekerij wordt gebruikt.
Wil een vordering als de onderhavige voor toewijzing in aanmerking komen, dan moet het in hoge mate waarschijnlijk zijn dat de vordering van Talis (tot ontbinding van de huurovereenkomst) in een bodemprocedure zal worden toegewezen. Op grond van het voorgaande kan thans met voldoende mate van waarschijnlijkheid worden aangenomen dat de bodemrechter niet anders zal beslissen.
Rechtbank Arnhem
Sector civiel recht
Zaak-/rolnummer:	116143 / KG ZA 04-495
Datum vonnis:		1 december 2004
Vonnis
in kort geding
in de zaak van
de stichting
STICHTING TALIS,
gevestigd en kantoorhoudende te Nijmegen,
eiseres bij dagvaarding van 3 augustus 2004,
procureur en advocaat mr. F.A.J. Klaver,
tegen
[gedaagde],
wonende te [woonplaats],
gedaagde,
procureur en advocaat mr. R.J. Verweij.
Partijen worden hierna aangeduid als Talis en [gedaagde].
Het verloop van de procedure
Talis heeft [gedaagde] ter zitting in kort geding doen dagvaarden en gevorderd als weergegeven in de dagvaarding. [gedaagde] heeft geconcludeerd tot weigering van de gevorderde voorzieningen.
De advocaat van Talis en de advocaat van [gedaagde] hebben de zaak bepleit overeenkomstig de door hen overgelegde pleitnotities. Daarbij hebben zij producties in het geding gebracht. Aan het eind van de mondelinge behandeling op 10 september 2004 is de zaak pro forma aangehouden tot 7 oktober 2004 om de advocaat van Talis in de gelegenheid te stellen het proces-verbaal van politie met betrekking tot de inval in de woning van [gedaagde] aan de rechtbank toe te zenden, met afschrift aan de advocaat van [gedaagde]. Bij brief van 5 oktober 2004 heeft de advocaat van Talis verzocht de zaak voor een periode van twee weken aan te houden nu een afschrift van het proces-verbaal nog niet door hem is ontvangen. Op 20 oktober 2004 is een afschrift van het proces-verbaal bij de rechtbank ingekomen met een daarbij behorende toelichting van de advocaat van Talis. Bij brief van 27 oktober 2004 heeft de advocaat van [gedaagde] op voornoemde toelichting gereageerd. Ten slotte is vonnis bepaald op 26 november 2004.
De vaststaande feiten
1. 	[gedaagde] huurt sinds 1 juli 2003 van Talis de zelfstandige woning aan de [adres] te [woonplaats] (hierna: de woning).
2. 	In de door [gedaagde] ondertekende huurovereenkomst zijn (onder meer) van toepassing verklaard de artikelen 13, 17, 18, 20 en 21 van de algemene voorwaarden huurovereenkomst woonruimte. Deze artikelen luiden (voor zover van belang):
“Artikel 13
Huurder mag zonder voorafgaande schriftelijke toestemming van verhuurster geen veranderingen in of aan het gehuurde aanbrengen.
(...)
Toestemming zal in ieder geval worden geweigerd indien de door de huurder gewenste veranderingen:
(...)
f. hinder en/of overlast voor derden met zich mee (kunnen) brengen;
(...)
Artikel 17
Huurder is gehouden het gehuurde als een goed huurder en overeenkomstig de bestemming als woonruimte te gebruiken.
Artikel 18
Huurder is verplicht het gehuurde zelf te gebruiken en er zijn hoofdverblijf te hebben zolang de huur duurt. Het is huurder zonder voorafgaande toestemming van verhuurster niet toegestaan het gehuurde geheel of gedeeltelijk in huur, onderhuur of gebruik aan derden af te staan (...).
Artikel 20
(...)
Gebruik voor opslag van zaken die hinder of gevaar opleveren voor derden of het eigendomsbelang van verhuurster schaden, van welke aard dan ook, is evenmin toegestaan.
Artikel 21
Huurder zal zich onthouden van gedragingen die schade aan het gehuurde, het gebouw of complex waarvan het gehuurde deel uitmaakt, gemeenschappelijke ruimten en/of voorzieningen dan wel hinder of overlast voor derden veroorzaken of kunnen veroorzaken.
3. 	Op 28 juni 2004 heeft de politie in de woning van [gedaagde] op de zolderverdieping een niet in werking zijnde hennepkwekerij aangetroffen, waarbij het ging om 385 hennepplantjes.
4. 	Bij brief van 2 juli 2004 heeft Talis [gedaagde] in de gelegenheid gesteld om ‘buiten de rechter om’ medewerking te verlenen aan beëindiging van de huurovereenkomst. [gedaagde] heeft hiermee niet ingestemd.
Het geschil
1. 	Talis vordert - kort gezegd - dat:
- primair de huurovereenkomst tussen partijen wordt ontbonden en dat [gedaagde] op straffe van een dwangsom wordt veroordeeld de woning te verlaten en te ontruimen, met machtiging van Talis om [gedaagde] tot ontruiming te noodzaken, zo nodig met behulp van de sterke arm van politie en/of justitie, dan wel;
- subsidiair [gedaagde] op straffe van een dwangsom wordt veroordeeld haar verplichtingen uit de huurovereenkomst met Talis in het vervolg correct na te komen en het gehuurde weer permanent te gaan gebruiken overeenkomstig haar bestemming,
en met veroordeling van [gedaagde] in de kosten van deze procedure.
2. 	Talis legt aan haar vordering ten grondslag dat [gedaagde] in flagrante strijd heeft gehandeld met haar hoofdverplichting het gehuurde als een goed huurder en overeenkomstig de bestemming te gebruiken, door daarin een illegale hennepkwekerij te (doen) bouwen en te (doen) exploiteren met alle bijkomende schade, overlast en (brand)risico’s van dien. Bovendien leidt het gedogen van een hennepkwekerij tot een verdergaande verloedering van de buurt. Ten slotte heeft [gedaagde] zich stelselmatig en bij herhaling schuldig gemaakt aan het onrechtmatig overlast bezorgen aan haar buren en andere omwonenden. Gelet op dit alles is [gedaagde] naar het oordeel van Talis zodanig in verzuim met betrekking tot de nakoming van haar verplichtingen uit de huurovereenkomst dat ontruiming van de woning gerechtvaardigd is nu voldoende aannemelijk is geworden dat een ontbinding van de huurovereenkomst op grond van artikel 6:265 BW juncto artikel 7:231 BW in een bodemprocedure zal worden toegewezen.
3.    	[gedaagde] voert gemotiveerd verweer waarop, voor zover van belang, hierna zal worden ingegaan.
De beoordeling van het geschil
1. 	De voorzieningenrechter is van oordeel dat Talis, anders dan [gedaagde] heeft betoogd, wel een spoedeisend belang heeft bij haar vordering tot ontruiming. Dit belang vloeit voort uit de stellingen van Talis, waarbij met name van belang is de stelling dat Talis optreedt tegen overlast en criminaliteit die het imago en de leefbaarheid in de wijk schade berokkenen en dientengevolge de verhuurbaarheid van de woningen van Talis schaden.
2. 	Allereerst wordt opgemerkt dat het eerste deel van het primair gevorderde (ontbinding van de huurovereenkomst) zal worden afgewezen. Het ontbinden van een huurovereenkomst dient in een bodemprocedure aan de orde te worden gesteld.
3. 	Talis legt als voornaamste reden aan haar vordering tot ontruiming ten grondslag dat [gedaagde] in strijd heeft gehandeld met haar hoofdverplichting het gehuurde als een goed huurder en overeenkomstig de bestemming te gebruiken, door toe te staan dat daarin - kort gezegd - een illegale hennepkwekerij wordt geëxploiteerd. Daartoe is het volgende van belang.
4. 	Vaststaat dat de politie op 28 juni 2004 in de woning van [gedaagde] op de zolderverdieping een niet in werking zijnde hennepkwekerij heeft aangetroffen, waarbij het ging om 385 hennepplantjes. [gedaagde] heeft erkend dat dit gegeven op zich een toerekenbare tekortkoming in de nakoming van de huurovereenkomst oplevert, op grond waarvan Talis de ontbinding van de huurovereenkomst kan inroepen en daarop vooruitlopend ontruiming van de woning kan vorderen. [gedaagde] is echter van oordeel dat in het onderhavige geval bijzondere omstandigheden maken dat ontruiming achterwege dient te blijven. Zij heeft daartoe aangevoerd dat niet zijzelf, maar een derde de hennepkwekerij op de zolder heeft aangelegd en dat er in zoverre dus sprake is van overmacht. [gedaagde] was niet op de hoogte van het bestaan van de hennepkwekerij.
5. 	De voorzieningenrechter is van oordeel dat gelet op het relaas van verbalisant [betrokkene 1], zoals neergelegd in een proces-verbaal van 4 oktober 2004, er vooralsnog vanuit kan worden gegaan dat er sprake is geweest van een professionele hennepkwekerij op de zolder van de woning van [gedaagde]. Tevens acht de voorzieningenrechter het voorshands niet aannemelijk dat [gedaagde] niet op de hoogte was van het bestaan van die hennepkwekerij. Allereerst blijkt uit een schrijven van 16 juli 2004 van voornoemde verbalisant dat door omwonenden was gezien dat er materialen de woning werden binnengebracht waarmee een hennepkwekerij zou kunnen worden gemaakt. Voorts heeft [gedaagde] tijdens haar verhoor bij de politie op 30 juni 2004 onder meer verklaard: “U vraagt mij wie de eigenaar van de kwekerij is. [betrokkene 2] of [betrokkene 2] (fonetisch). Ik weet echter niet zijn nummer want dat moest ik weggooien. Hij vertelde dat hij de zolder wilde gebruiken voor 50,00 euro in de week. Ik heb hier toen mee ingestemd. (...) Ik heb toen gezien dat hij met spullen aan het sjouwen was.” Het feit dat [gedaagde], naar haar eigen verklaring, naam, adres en telefoonnummer van haar onderhuurder niet kende, is ook een aanwijzing dat zij kon vermoeden dat sprake was van illegale activiteiten van de onderhuurder.
Bovendien bevindt de meterkast, waarin buiten de elektriciteitsmeter om een omleiding was gemaakt voor de elektriciteitsvoorziening van de hennepkwekerij, zich in de keuken - dus niet op de afgesloten zolder - hetgeen door [gedaagde] niet is betwist. Deze omstandigheden maken dat het niet aannemelijk is dat [gedaagde] niet heeft geweten dat er een hennepkwekerij op haar zolder was aangelegd.
6. 	Voorshands geoordeeld moet het gebruik van de zolder als illegale hennepkwekerij door een onbekende derde die deze zolder in onderhuur heeft gekregen van [gedaagde], de huurster, worden gekwalificeerd als dat van een niet goed huurder. De huurder is immers verantwoordelijk voor hetgeen zich in zijn of haar woning afspeelt, waarbij in het onderhavige geval bovendien van belang is dat - zoals reeds eerder overwogen - niet aannemelijk is dat [gedaagde] niet heeft geweten dat de zolder als hennepkwekerij werd gebruikt. Dergelijk illegaal gebruik van de woning roept een reële kans op overlast, gevaar of beschadiging dan wel waardevermindering van het gehuurde in het leven. [gedaagde] heeft daarmee dus gehandeld in strijd met de op haar rustende verplichtingen jegens Talis zoals hiervoor onder 2 van de vaststaande feiten is weergegeven. Dat het maar om een deel van de woning (de zolder) gaat en dat het gevaar en de overlast zich niet of nauwelijks hebben verwezenlijkt, doet aan het voorgaande niet af. Ook het feit dat de hennepkwekerij niet meer bestaat, maakt het voorgaande niet anders.
7.    	Wil een vordering als de onderhavige voor toewijzing in aanmerking komen, dan moet het in hoge mate waarschijnlijk zijn dat de vordering van Talis (tot ontbinding van de huurovereenkomst) in een bodemprocedure zal worden toegewezen. Op grond van het voorgaande kan thans met voldoende mate van waarschijnlijkheid worden aangenomen dat de bodemrechter niet anders zal beslissen. Het overige van het primair gevorderde zal dan ook worden toegewezen, met dien verstande dat [gedaagde] uiterlijk 7 januari 2004 de woning dient te hebben verlaten en ontruimd. Bovendien zullen aan deze ontruiming dwangsommen worden verbonden, die echter aan een maximum zullen worden gebonden als hierna te melden.
8.    	De omstandigheid dat [gedaagde] samen met haar drie minderjarige kinderen in de woning woont, kan [gedaagde] overigens ook niet baten. Weliswaar is aannemelijk dat een ontruiming (negatieve) gevolgen voor de kinderen kan hebben, maar het is op de eerste plaats de verantwoordelijkheid van [gedaagde] als ouder van de minderjarige kinderen om de nodige voorzieningen te treffen teneinde eventuele nadelige gevolgen voor de kinderen zoveel mogelijk te beperken. Eveneens is duidelijk dat het niet tot de taak van Talis behoort om - anders dan via het systeem van verhuur van woningen aan huurders die daarvoor krachtens haar doelstelling in aanmerking komen - voor onderdak te zorgen van minderjarigen die ingevolge een rechterlijk vonnis uit een woning moeten vertrekken.
9.   	Nu de voornaamste stelling van Talis reeds tot ontruiming van de woning leidt, behoeven de overige door Talis aangevoerde stellingen, achterstand in de betaling van de huurpenningen en het door [gedaagde] stelselmatig en bij herhaling schuldig maken aan het bezorgen van overlast, geen verdere bespreking.
10.	Als de in het ongelijk gestelde partij zal [gedaagde] in de kosten van dit kort geding worden verwezen.
De beslissing
1. 	veroordeelt [gedaagde] om uiterlijk vrijdag 7 januari 2005 de woning c.a., staande en gelegen te [woonplaats] aan de [adres], met al de hare en het haren  te (doen) verlaten en te ontruimen, die woning in goede staat aan Talis op te leveren en door overgifte van de sleutels ter vrije en algehele beschikking van Talis te stellen en de desbetreffende woning niet meer te betreden;
2. 	veroordeelt [gedaagde], om, ingeval zij na betekening van dit vonnis in gebreke mocht blijven aan de ontruiming onder 1 te voldoen, aan Talis te betalen een dwangsom van € 250,- voor iedere dag of gedeelte daarvan dat [gedaagde] hiermee in gebreke is, met een maximum van € 12.500,-, met dien verstande dat [gedaagde] geen verdere dwangsommen verschuldigd zal zijn indien Talis gebruik maakt van de hierna te geven machtiging tot tenuitvoerlegging van dit vonnis;
3. 	machtigt Talis om zonodig met behulp van de sterke arm van politie en/of justitie de hiervóór onder 1 gegeven veroordeling ten uitvoer te leggen;
4.     	veroordeelt [gedaagde] in de kosten van deze procedure, tot aan deze uitspraak aan de zijde van Talis bepaald op € 816,- voor salaris procureur en op € 324,78 voor verschotten (€ 241,- wegens griffierecht en € 83,78 wegens exploot dagvaarding);
5.	verklaart dit vonnis tot zover uitvoerbaar bij voorraad;
6.	weigert het meer of anders gevorderde.
Dit vonnis is gewezen door mr. H.Æ. Uniken Venema en in het openbaar uitgesproken in tegenwoordigheid van de griffier mr. M. van Gameren op 1 december 2004.
de griffier	de voorzieningenrechter
"
ECLI_NL_RBALM_2012_BV9694.xml|True|"Huurzaak:
Ontruiming toegewezen. Overlast 81-jarige huurder. Ontruimingstermijn op drie maanden.
Onduidelijk waarom procedure bij Voorzieningenrechter is aangebracht, waar ook de kantonrechter bevoegd is. De Voorzieningenrechter vindt het onjuist om de nadelige financiële gevolgen van die keuze volledig op huurder aftewenten. Hij acht het billijk om een gedeelte van het griffierecht groot € 575,00 voor rekening van de verhuurder te laten.
RECHTBANK ALMELO
Sector civiel recht
Zaaknummer/rolnummer:  126613 KG ZA 12-30
Vonnis in kort geding van 21 maart 2012
inzake:
de stichting Woningstichting De Woonplaats
gevestigd en kantoorhoudende te Enschede
eiseres,
verder te noemen: De Woonplaats,
advocaat mr. R.J. Leijssen, advocaat te Enschede,
tegen
[gedaagde]
wonende te [plaats] en [adres]
gedaagde,
verder te noemen: [gedaagde],
verschenen in persoon.

1.	Procedure
1.1	Het verloop van de procedure blijkt uit:
•	de dagvaarding met producties;
•	de mondelinge behandeling, alwaar zijn verschenen [X] namens De Woonplaats, bijgestaan door mr. Leijssen en [gedaagde], vergezeld van [Y] en [Z]
•	de pleitnota van De Woonplaats.
1.2	Het vonnis is bepaald op heden.
2.	Feiten
2.1	Bij de beoordeling van dit geschil wordt uitgegaan van de hierna opgesomde feiten. Deze worden voorshands als vaststaand beschouwd omdat zij door een van partijen zijn gesteld en door de andere partij zijn erkend dan wel niet of onvoldoende zijn bestreden.
2.2	[gedaagde] huurt sinds 14 juni 2002 van De Woonplaats de woning aan  [adres] te [plaats]. De woonruimte is gelegen in een door bejaarden bewoond appartementencomplex [B]
3.	Geschil
3.1	De Woonplaats vordert [gedaagde] te veroordelen om binnen 14 dagen na betekening van het te wijzen vonnis, de woning aan  [adres] te ontruimen en te verlaten. De Woonplaats legt aan haar vordering ten grondslag dat [gedaagde] sinds begin 2011 voortdurend overlast veroorzaakt. [gedaagde] gedraagt zich hinderlijk tegenover bewoners en valt bij herhaling vrouwelijke bewoners lastig. [gedaagde] rijdt zo hard met zijn scootmobiel dat hij zaken beschadigt en zelfs bewoners verwondt. De Woonplaats stelt dat aan deze situatie zo spoedig mogelijk een eind dient te komen, nu het woongenot van de andere huurders in het geding komt. Ten bewijze van haar stellingen heeft De Woonplaats aan de dagvaarding een groot aantal schriftelijke klachten gehecht.
3.2	[gedaagde] verweert zich niet tegen door De Woonplaats geuite klachten omtrent zijn gedrag. Hij erkent dat hij met zijn scootmobiel schade heeft veroorzaakt. Met betrekking tot zijn gedrag in de toekomst stelt [gedaagde] desgevraagd door de voorzieningenrechter: “ik kan wel wat beloven, maar of het werkt weet ik niet.”
4.	Beoordeling
4.1	Vooropgesteld dient te worden dat voor toewijzing van een vordering tot het treffen van een voorlopige voorziening alleen dan aanleiding is, indien op grond van de thans gebleken feiten en omstandigheden aannemelijk is dat in een bodemprocedure de beslissing gelijkluidend zal zijn.
4.2	Op grond van de door De Woonplaats gestelde en door [gedaagde] niet betwiste klachten is de voorzieningenrechter van mening dat [gedaagde] zich niet gedraagt zoals een goed huurder betaamt. Het gedrag van [gedaagde] oordeelt de voorzieningenrechter vooralsnog dusdanig ernstig dat van De Woonplaats, die verplicht is het woongenot van haar overige huurders te waarborgen, niet langer kan worden verwacht dat [gedaagde] nog langer het genot heeft van de door hem gehuurde woning aan  [adres] te [plaats]. In dat kader acht de voorzieningenrechter het in voldoende mate aannemelijk dat in een eventuele bodemprocedure de door [gedaagde] veroorzaakte overlast aanleiding zal zijn de huurovereenkomst te ontbinden.
4.3	Het voren overwogene betekent dat de vordering tot ontruiming van het gehuurde wordt toegewezen. Met betrekking tot de ontruimingstermijn overweegt de voorzieningenrechter het navolgende. [gedaagde] is 81 jaar oud en slecht ter been. Er zal voor hem andere huisvesting moeten worden gevonden. De ervaring leert dat passende woonruimte voor een persoon als [gedaagde] schaars is en dat vinden hiervan de nodige tijd met zich mee zal brengen. De voorzieningenrechter ziet hierin aanleiding de ontruimingstermijn vast te stellen op drie maanden na betekening van dit vonnis.
4.4	De gevorderde machtiging om tot de ontruiming te bewerkstelligen door middel van de sterke arm zal worden afgewezen omdat zij ingevolge artikel 556 lid 1 en artikel 557 Rv. overbodig is.
4.5	[gedaagde] zal als de in het ongelijk gestelde partij in de kosten van deze procedure worden veroordeeld. Onduidelijk is waarom De Woonplaats de onderhavige procedure heeft aangebracht bij de Voorzieningenrechter, daar waar ook de kantonrechter bevoegd is tot het geven van een voorziening zoals gevorderd. De handelwijze van De Woonplaats brengt met zich mee dat de gedaagde partij, als de in het ongelijk gestelde partij, geconfronteerd wordt met een totaalbedrag van € 842,00 [te weten € 575,00 voor De Woonplaats en € 267,00 voor [gedaagde]] aan griffierecht, daar waar de in het ongelijk gestelde partij bij de kantonrechter ""slechts"" met een bedrag van € 109,00 aan griffierecht wordt geconfronteerd. De Voorzieningenrechter vindt het onjuist om de nadelige financiële gevolgen van de keuze voor die Voorzieningenrechter volledig op [gedaagde] af te wentelen. Met in achtneming van het vorenstaande komt het de Voorzieningenrechter billijk voor om een gedeelte van het verschuldigde griffierecht groot € 575,00 voor rekening van De Woonplaats te laten.

5.	Rechtdoende
5.1	Veroordeelt [gedaagde] om binnen drie maanden na betekening van dit vonnis de woning aan  [adres] met al het zijne en de zijnen te verlaten en te ontruimen.
5.2	Veroordeelt [gedaagde] in de kosten van deze procedure, tot op heden aan de zijde van De Woonplaats begroot op € 98,97 aan verschotten en € 400,00 aan salaris van de advocaat.
5.3	Verklaart dit vonnis uitvoerbaar bij voorraad.
5.4	Wijst af het meer of anders gevorderde.
Dit vonnis is gewezen te Almelo door mr. A.E. Zweers, voorzieningenrechter, en uitgesproken ter openbare terechtzitting van woensdag 21 maart 2012 in aanwezigheid van de griffier.
"
ECLI_NL_RBLEE_2011_BR0639.xml|True|"Huurzaak: beroep op artikel 3 IVRK en artikel 8 EVRM staat niet in de weg aan ontbinding en ontruiming.
RECHTBANK LEEUWARDEN
Sector kanton
Locatie Heerenveen
zaak-/rolnummer: 350705 \ CV EXPL  11-1594
vonnis van de kantonrechter d.d. 29 juni 2011
inzake
de stichting
Stichting Accolade,
hierna te noemen: Accolade,
gevestigd te Heerenveen,
eiseres,
gemachtigde: Tijhuis & Partners Gerechtsdeurwaarders,
tegen
[gedaagde],
hierna te noemen: [gedaagde],
wonende te [woonplaats],
gedaagde,
gemachtigde: mr. W.G. Fischer.
Procesverloop
1.	Op de bij dagvaarding vermelde gronden heeft Accolade gevorderd om de tussen partijen bestaande huurovereenkomst met betrekking tot de woning aan de [adres] te ontbinden en om [gedaagde] te veroordelen die woning te ontruimen en te verlaten, met nevenvorderingen en kosten.
[gedaagde] heeft bij antwoord de vordering betwist.
Na repliek, tevens houdende akte vermeerdering van eis met betrekking tot de huurachterstand, en dupliek is vonnis bepaald op de stukken van het geding, waarvan de inhoud als hier ingelast geldt.
Door [gedaagde] zijn producties in het geding gebracht.
Motivering
De vaststaande feiten
2.	Als gesteld en erkend, dan wel als niet of onvoldoende weersproken, alsmede op grond van de in zoverre onbetwiste inhoud der overgelegde producties staat het volgende vast.
2.1.	Tussen Accolade als verhuurder en [gedaagde] als huurder bestaat een huurovereenkomst met betrekking tot de woning aan de [adres]. De maandelijkse - bij vooruitbetaling verschuldigde - huurprijs bedraagt laatstelijk € 481,65. [gedaagde] bewoont de woning samen met zijn twee minderjarige zonen en heeft tevens de zorg voor een inwonende jongere. Deze kinderen gaan naar school en nemen deel aan het maatschappelijk leven.
2.2.	[gedaagde] is afkomstig uit Burundi. Hij is op [datum] uit Burundi gevlucht en op [datum] naar Nederland gekomen. Aan [gedaagde] is vervolgens een verblijfstitel voor bepaalde duur verstrekt op grond van asiel. De verblijfstitel van [gedaagde] is op enig moment in 2010 ingetrokken. Om die reden heeft de gemeente [woonplaats] besloten om de aan [gedaagde] toegekende bijstandsuitkering met ingang van 1 januari 2011 te beëindigen. Ten gevolge hiervan heeft [gedaagde] vanaf deze datum geen inkomsten meer. [gedaagde] heeft bezwaar gemaakt tegen voornoemd besluit, op welk bezwaar nog niet is beslist.
2.3.	[gedaagde] heeft op 21 maart 2011 de gemeente [woonplaats] verzocht hulp te bieden op grond van de Wmo. Op deze aanvraag is nog niet beslist. Voorts heeft [gedaagde], nadat diens verblijfsrecht op grond van asiel was geëindigd, een aanvraag gedaan voor verblijf op grond van ""regulier zonder MVV"".
2.4.	[gedaagde] heeft de aan Accolade verschuldigde huur vanaf 1 januari 2011 niet voldaan. Daardoor is er inmiddels - rekening houdend met een correctie op de afrekening van eerder in rekening gebrachte servicekosten - een huurachterstand ontstaan van € 2.420,12, berekend tot en met de maand mei 2011.
2.5.	Het Centraal Orgaan opvang Asielzoekers (COA) heeft [gedaagde] bij brief van 21 april 2011 in kennis gesteld van haar voornemen om, op basis van de voorhanden zijnde informatie, geen opvang aan [gedaagde] te bieden.
Het standpunt van Accolade
3.	Accolade baseert haar vorderingen op de hiervoor vermelde vaststaande feiten en stelt dat de ontstane huurachterstand rechtvaardigt dat de huurovereenkomst van partijen wordt ontbonden en dat [gedaagde] wordt veroordeeld de door hem gehuurde woning te ontruimen en te verlaten. De dakloosheid die hierdoor kan ontstaan, behoort tot de verantwoordelijkheid van de overheid, en niet tot die van Accolade als private verhuurder. De ontbinding van de huurovereenkomst en de ontruiming van de woning schaden de belangen van de kinderen van [gedaagde] niet op zodanige wijze, dat ontbinding en ontruiming daarmee onrechtmatig zouden zijn. Naar de mening van Accolade kan [gedaagde] in dat verband tegenover haar geen beroep doen op artikel 3 IVRK, nu dit verdragsartikel geen rechtstreekse werking heeft. Daarnaast heeft [gedaagde] zijn beroep op dit artikel ook onvoldoende concreet onderbouwd, aldus Accolade. Voorts stelt Accolade dat ook het door [gedaagde] gedane beroep op artikel 8 EVRM dient te worden gepasseerd. Afweging van de wederzijdse belangen dient in het voordeel van Accolade uit te vallen. Van Accolade kan - mede met het oog op andere huurders die weinig inkomen hebben - namelijk niet worden gevergd dat zij toestaat dat [gedaagde] blijvend niet aan zijn betalingsverplichting voldoet. Gesteld noch gebleken is wanneer [gedaagde] weer tot enige huurbetaling aan Accolade in staat is. Inmiddels is er al een half jaar verstreken waarin [gedaagde] voor andere woonruimte had kunnen zorgen. Niet gebleken is echter dat hij daartoe inspanningen heeft verricht. [gedaagde] heeft nagelaten om zich te melden bij het COA in Ter Apel, waar hij opvang had kunnen krijgen. Het is niet de taak van Accolade om voor vervangende woonruimte te zorgen voor huurders die niet aan hun betalingsverplichting voldoen. Dit is primair de verantwoordelijkheid van [gedaagde] zélf en subsidiair die van de overheid.
Het standpunt van [gedaagde]
4.	[gedaagde] erkent de huurachterstand. Hij is echter van mening dat de gevorderde ontbinding en ontruiming moeten worden afgewezen indien er geen voorziening ter voorkoming van dakloosheid wordt getroffen, dan wel moet worden toegewezen onder de voorwaarde dat er onderdak wordt geboden aan [gedaagde]. Ter onderbouwing van zijn standpunt wijst [gedaagde] erop dat hij met zijn kinderen en een inwonende minderjarige in de woning samenwoont. Met de belangen van kinderen dient - krachtens artikel 3 IVRK - altijd, dus ook bij ontbinding en ontruiming, rekening te worden gehouden, aldus [gedaagde]. Niet gebleken is dat Accolade dit belang heeft meegewogen. Voorts wijst [gedaagde] erop dat uit - door hem overgelegde - jurisprudentie blijkt dat ook kinderen zonder enig verblijfsrecht in Nederland aanspraak op opvang hebben. Zoveel als mogelijk is, dient te worden voorkomen dat kinderen dakloos worden. In dat verband doet [gedaagde] tevens een beroep op artikel 8 EVRM inzake het recht op gezinsleven, privéleven en woning. Een inbreuk op dat recht is slechts toegestaan als het bij wet is voorzien en de uitkomst is van een eerlijke afweging van belangen. De belangen van vader en kinderen om niet dakloos te worden zijn door Accolade niet afgewogen tegen haar belang bij het ontvangen van de huurprijs. Ontruiming is alleen toegestaan indien de verhuurder ervoor gezorgd heeft dat er enige vorm van opvang is. Ontruiming zonder enige vorm van opvangvoorziening, althans daartoe gedane inspanningen van de verhuurder, is volgens [gedaagde] onrechtmatig. Op zijn beurt heeft [gedaagde] zich voldoende ingespannen om vervangende woonruimte te vinden.
De beoordeling van het geschil
5.	De kantonrechter ziet geen aanleiding voor het bepalen van een comparitie van partijen, zoals door [gedaagde] is verzocht, nu hij zich voldoende voorgelicht acht om een beslissing te kunnen nemen - partijen zijn in de gelegenheid gesteld om hun standpunt in twee schriftelijke rondes toe te lichten - en hem de mogelijkheden voor de totstandkoming van een minnelijke regeling zeer gering lijken.
6.	Vast staat dat er door [gedaagde] vanaf 1 januari 2011 geen huur meer aan Accolade is betaald, waardoor er - berekend tot en met mei 2011 - inmiddels een huurachterstand is ontstaan van € 2.420,12. Deze huurachterstand is naar het oordeel van de kantonrechter dusdanig groot, dat er sprake is van een ernstige tekortkoming, die ontbinding en ontruiming rechtvaardigt. In beginsel zijn de daartoe strekkende vorderingen van Accolade dan ook toewijsbaar.
7.	[gedaagde] heeft echter onder verwijzing naar artikel 3 IVRK en artikel 8 EVRM betoogd dat ontbinding en ontruiming in de gegeven omstandigheden onrechtmatig is. Ten aanzien daarvan overweegt de kantonrechter als volgt.
Artikel 3 IVRK
7.1.	Ingevolge artikel 3 lid 1 IVRK vormt het belang van een kind een eerste overweging bij maatregelen die het kind betreffen. In dat verband is het niet van belang of deze maatregelen worden genomen door openbare of particuliere instellingen voor maatschappelijk welzijn of door rechterlijke instanties. Tot de in dit artikel bedoelde maatregelen behoren ook de maatregelen, die betrekking hebben op de huisvesting van kinderen. Aan deze bepaling komt naar het oordeel van de kantonrechter rechtstreekse werking toe (vgl. gerechtshof 's-Hertogenbosch 28 september 2004, LJN: AR7499). Een en ander betekent dat de rechter gehouden is om bij de beoordeling van een vordering tot ontbinding van een huurovereenkomst en ontruiming van de gehuurde woning rekening te houden met de belangen van kinderen die in de betreffende woning bij de huurder verblijven.
7.2.	Hoewel zeker niet ondenkbaar is dat een door de rechter uit te spreken ontbinding en ontruiming nadelige gevolgen heeft voor kinderen die in de betreffende woning verblijven, is de kantonrechter van oordeel dat het allereerst op de weg van [gedaagde] ligt om zelf de nodige voorzieningen te treffen om die eventuele nadelige gevolgen voor de kinderen zoveel mogelijk te beperken, bijvoorbeeld door een beroep te doen op hulpverlening, zoals (nood)opvang (vgl. gerechtshof  's-Hertogenbosch, 17 juni 2003, JBPr 2003, 76). Op hun beurt zijn hulpverlenende instanties gehouden om voor adequate hulpverlening zorg te dragen voor de kinderen. Naar het oordeel van de kantonrechter gaan de verplichtingen van Accolade jegens [gedaagde] als huurder niet zover dat van Accolade verwacht mag worden dat zij na ontbinding en ontruiming vervangende opvang aan [gedaagde] beschikbaar stelt, te minder nu [gedaagde] al geruime tijd geen huur meer aan Accolade heeft betaald. Dat [gedaagde] sinds 1 januari 2011 geen inkomsten meer heeft is, hoe vervelend ook, een omstandigheid die voor zijn rekening en risico komt en die hij niet aan Accolade kan tegenwerpen. Accolade behoeft niet te accepteren dat er geen tegenprestatie wordt betaald voor de door haar ter beschikking gestelde woonruimte. Niet uitgesloten kan worden geacht dat in het geval dat Accolade tot ontruiming zou overgaan en daardoor - na niet geslaagde inspanningen van [gedaagde] om alternatieve opvang voor de kinderen te regelen - een acute noodtoestand voor de kinderen zou ontstaan, de belangen van de kinderen (tijdelijk) aan effectuering van de ontruiming in de weg zouden kunnen staan. Naar het oordeel van de kantonrechter doet een zodanige noodtoestand zich op dit moment niet voor. Niet gebleken is dat alle mogelijkheden zijn uitgeput om vervangende opvang voor de kinderen te regelen (vgl. het sub r.o. 7.1. genoemde arrest).
7.3.	De kantonrechter komt dan ook tot het oordeel dat artikel 3 IVRK in het onderhavige geval niet in de weg staat aan ontbinding en ontruiming.
Artikel 8 EVRM
7.4.	 Artikel 8 EVRM bepaalt onder meer dat een ieder recht heeft op respect voor zijn familie- en gezinsleven en zijn woning en dat inmenging van openbaar gezag slechts is toegestaan als dit bij wet is voorzien en noodzakelijk is in een democratische samenleving, onder meer in het belang van de bescherming van de rechten en vrijheden van anderen. Uit jurisprudentie van de Hoge Raad (zie HR 9 januari 1987, NJ 1987, 928) valt af te leiden dat de normen van artikel 8 EVRM ook kunnen worden toegepast in (horizontale) verhoudingen tussen burgers onderling. [gedaagde] kan zich derhalve ook jegens Accolade op deze normen beroepen. Daarvoor bestaat reden te meer nu Accolade als woningstichting is belast met de semi-publiekrechtelijke taak van volkshuisvesting.
7.5.	Tegen deze achtergrond dient de kantonrechter de wederzijdse belangen van partijen af te wegen. Er dient een afweging te worden gemaakt tussen het verdragsrechtelijk beschermde recht van [gedaagde] op respect voor zijn familie- en gezinsleven en zijn woning tegenover het recht van Accolade op tijdige en volledige betaling van de voor de woning door [gedaagde] verschuldigde huur. [gedaagde] is contractueel gehouden om de huur van de woning tijdig en volledig aan Accolade te voldoen. Inmiddels heeft [gedaagde] de huur al sinds begin 2011 - derhalve gedurende een periode van 5 maanden - niet meer betaald. Daarmee is sprake van een ernstige tekortkoming van [gedaagde] in de nakoming van zijn verplichtingen uit hoofde van de huurovereenkomst. Van Accolade kan in redelijkheid niet worden verlangd dat zij het gehuurde nog langer aan [gedaagde] blijft verhuren, terwijl gesteld noch gebleken is dat enig concreet zicht bestaat op aflossing van de ontstane huurachterstand en betaling van de nog te vervallen huurtermijnen. Accolade beroept zich bovendien op een bij wet voorzien recht om bij wanprestatie van de huurder ontbinding van de huurovereenkomst te vorderen (art. 7:231 BW). Onder deze omstandigheden dient het recht van Accolade op betaling van de huur zwaarder te wegen dat het recht van [gedaagde] op respect voor zijn familie- en gezinsleven en zijn woning.
7.6.	Ook artikel 8 EVRM staat derhalve niet in de weg aan de ontbinding en ontruiming.
Conclusie
8.	De ontbinding en ontruiming kunnen in dit geval niet als onrechtmatig worden aangemerkt. De betreffende vorderingen van Accolade zullen dan ook worden toegewezen, met dien verstande dat de kantonrechter in de specifieke omstandigheden van het geval reden ziet om de ontruimingstermijn te bepalen op 4 weken na de betekening van dit vonnis, zodat [gedaagde] iets meer tijd heeft om naar alternatieve opvang te zoeken.
9.	De gevorderde (bij conclusie van repliek vermeerderde) huurachterstand zal eveneens worden toegewezen. Datzelfde geldt voor de niet zelfstandig betwiste vorderingen van Accolade terzake wettelijke rente en buitengerechtelijke incassokosten.
10.	[gedaagde] zal als de in het ongelijk te stellen partij in de kosten van het geding worden veroordeeld.
Beslissing
De kantonrechter:
ontbindt de tussen partijen bestaande huurovereenkomst met betrekking tot het pand gelegen aan de [adres];
veroordeelt [gedaagde] om genoemd pand binnen vier weken na betekening van dit vonnis - met alle zich daarin bevindende personen en zaken - voorzover die niet het eigendom van Accolade zijn - te verlaten en te ontruimen en vervolgens ontruimd en verlaten te houden en onder overgave van de sleutels ter vrije en algehele beschikking van Accolade te stellen;
veroordeelt [gedaagde] tot betaling aan Accolade van een bedrag van € 2.420,12 aan achterstallige huur verschuldigd tot 1 juni 2011, vermeerderd met de wettelijke rente vanaf de dag der dagvaarding tot aan die der algehele voldoening;
veroordeelt [gedaagde] tot betaling aan Accolade van een bedrag groot € 357,00 aan buitengerechtelijke incassokosten;
veroordeelt [gedaagde] tot betaling aan Accolade van een bedrag groot € 481,65 per maand, zijnde de maandelijks door [gedaagde] aan Accolade verschuldigde huurverplichting, te rekenen vanaf 1 juni 2011 tot heden;
veroordeelt [gedaagde] tot betaling aan Accolade terzake schadevergoeding een bedrag van € 481,65 voor iedere maand of een gedeelte daarvan dat [gedaagde] in gebreke zal blijven het gehuurde te ontruimen en ter beschikking van Accolade te stellen, vanaf heden, onder voorbehoud van (wettelijk) toegestane huurverhogingen;
veroordeelt [gedaagde] in de kosten van deze procedure, tot op heden aan de zijde van Accolade begroot op € 300,00 wegens salaris gemachtigde en op € 377,76 wegens verschotten;
verklaart dit vonnis uitvoerbaar bij voorraad;
wijst af het meer of anders gevorderde.
Aldus gewezen door mr. J.C.G. Leijten, kantonrechter, en uitgesproken ter openbare terechtzitting van 29 juni 2011 in tegenwoordigheid van de griffier.
c 119
"
ECLI_NL_RBNHO_2013_BZ0111.xml|True|"Vordering in kort geding tot ontruiming van een woning wegens overlast. Gedaagde, die enige keren strafrechtelijk is veroordeeld wegens zedenmisdrijven met minderjarigen, neemt meermalen zonder directe reden of aanleiding een provocerende en/of intimiderende houding tegen de omwonenden aan. De kantonrechter is van oordeel dat de overlast die gedaagde aan de omwonende huurders/bewoners veroorzaakt zulke ernstige proporties heeft aangenomen dat van eiseres, gelet op haar spoedeisend belang bij de nakoming van haar verplichtingen jegens haar huurders tot het verschaffen van huurgenot, niet kan worden gevergd gedaagde nog langer in het genot van de woonruimte te laten.
RECHTBANK NOORD-HOLLAND
Sectie kanton Locatie Haarlem
zaak/rolnr.: 585671 / VV EXPL 12-328
datum uitspraak: 21 januari 2013
VONNIS VAN DE KANTONRECHTER IN KORT GEDING
inzake
de stichting Stichting Elan Wonen
te Haarlem
eiseres
hierna te noemen Elan
gemachtigde mr B.E.J.M. Tomlow
tegen
[gedaagde]
te [woonplaats]
gedaagde
hierna te noemen [gedaagde]
gemachtigde mr R.S. van der Beek.
De procedure
Elan heeft [gedaagde] gedagvaard op 21 december 2012. [gedaagde] heeft schriftelijk voor antwoord geconcludeerd. De mondelinge behandeling heeft plaatsgevonden op 7 januari 2013. De  gemachtigde(n) van Elan heeft pleitnotities overgelegd. Partijen hebben stukken in het geding gebracht. De griffier heeft aantekeningen gemaakt van wat partijen naar voren hebben gebracht.
De feiten
Elan verhuurt sinds  24 november 2005 aan [gedaagde] woonruimte aan de [adres] te [woonplaats]. In september 2011 verneemt Elan van de burgemeester van Haarlem dat [gedaagde] door de rechtbank te Alkmaar bij vonnis van 6 september 2011 is veroordeeld wegens ontucht met een meisje van 5 jaar oud. In het vonnis wordt er melding van gemaakt dat [gedaagde] vanaf 2007 drie keer eerder is veroordeeld voor ontucht met minderjarigen, waarbij in één van de zaken ook een vijfjarig meisje was betrokken. Op 9 september 2011 organiseert de burgemeester een bijeenkomst voor de bewoners van de Muiderslotweg. Elan informeert de buurtbewoners op 27 september 2011 over de veroordeling van [gedaagde]. De ingeslagen ramen van de woning van [gedaagde] worden vervangen door kunststof ramen en de woning wordt tijdelijk onder politiecameratoezicht geplaatst. Nadien ontvangt Elan van omwonenden ([XXX] op nummer 237, [YYY] op nummer 241 en van [adres] 305). De klachten betreffen provocerend, dreigend, intimiderend en gewelddadig gedrag van [gedaagde]. Tevens klagen de bewoners onder voortdurende aanwezigheid van camera’s, die hun privacy-belangen schenden, terwijl [gedaagde] zelf niet in de woning verblijft. Na op drie eerdere uitnodigingen voor een gesprek met Elan niet te zijn ingegaan, verschijnt [gedaagde] op 10 oktober 2012 bij Elan voor een gesprek in aanwezigheid van de dames [AAA] en [BBB] van Elan, [gedaagde] zelf met zijn gemachtigde en E. Errol, uitvoerend teamchef bij de Politie Haarlem. In het gespreksverslag van 22 oktober 2012 wordt aangetekend dat [gedaagde] met Errol zal gaan kijken of de camera’s verplaatst of verwijderd dienen te worden. Tevens wordt vermeld dat is afgesproken dat [gedaagde] in de komende periode geen confrontatie met de buurtbewoners aangaat. Vervolgens weigert [gedaagde] toegang aan Errol om de plaatsing van de camera’s te bekijken en ontvangt Elan klachten van buurtbewoners (van nummers 235, 233 en 237) over de confronterende opstelling van [gedaagde] jegens hen tijdens een gemeentelijke hoorzitting op 16 november 2012. Hierna ontvangt Elan op 10 december 2012 een brief, ondertekend door meer dan tien buurtbewoners (eveneens huurders van Elan), waarin dringend het verzoek wordt gedaan direct maatregelen tegen [gedaagde] te nemen, omdat zij niet meer met hem in de straat kunnen samenleven.
De vordering
Elan vordert bij wijze van voorlopige voorziening (samengevat) veroordeling van [gedaagde] tot ontruiming van de woonruimte binnen uiterlijk 7 dagen na betekening van dit vonnis op straffe van verbeurte van een dwangsom van 10.000,-- bij niet-tijdige voldoening aan dit gebod en met zijn veroordeling in de proceskosten. Elan stelt dat uit de klachten en verklaringen van de buurtbewoners blijkt dat [gedaagde] veelvuldig overlast bezorgt aan de omwonenden door zijn provocerende en agressieve houding jegens hen. Daarnaast handelt hij jegens hen ook onrechtmatig doordat hij hen met vier camera’s in de gaten houdt, waardoor zij zich voortdurend bespied voelen. De omstandigheid dat hij meermalen is veroordeeld wegens ontucht met minderjarigen speelt hierbij eveneens een rol, aldus Elan, die voorts betoogt dat [gedaagde] in strijd met zijn contractuele verplichtingen de woning niet of nauwelijks bewoont en dat zij het tot haar taak rekent om een bijdrage te leveren aan een doelmatige woonruimteverdeling, welke taak door de handelwijze van [gedaagde] wordt doorkruist.
Het verweer
[gedaagde] betwist de vordering en voert aan dat Elan de ontstane commotie met de buurtbewoners geheel aan zichzelf heeft te wijten door voortdurend ruchtbaarheid te blijven geven aan het vonnis van de rechtbank Alkmaar. Bovendien betwist hij de concrete gevallen van intimidatie en provocatie waarvan de buurtbewoners hem een verwijt maken. [gedaagde] erkent dat hij de woning op dit moment nauwelijks gebruikt maar dat doet hij op aanraden van Elan en in afwachting van de uitspraak in het hoger beroep van de zedenzaak waarover de rechtbank Alkmaar heeft geoordeeld. Hij ontkent zich tijdens voornoemde hoorzitting confronterend te hebben opgesteld. Ten aanzien van de camera’s verweert hij zich met het betoog dat hij meerdere malen in zijn tuin door de buren is aangevallen en dat deze (vooral) zijn gericht op zijn eigen terrein en op de gehandicaptenparkeerplaats aan de voorzijde van de woning, die al een keer door de buurman is vernield. [gedaagde] stelt met klem dat zijn veroordeling door de rechtbank Alkmaar in deze zaak geen rol mag spelen, nu hij daartegen beroep heeft ingesteld en daardoor op dit moment onverkort van het vermoeden van zijn onschuld dient te worden uitgegaan.
De beoordeling
Gelet op de bestaande commotie tussen de andere, naaste bewoners van de Muiderslotweg en [gedaagde], waarvan zowel blijkt uit de overgelegde stukken als uit de aanwezigheid van een aantal van die bewoners ter zitting (die hun grieven ter zitting desgevraagd nader hebben toegelicht met voorbeelden van concrete gedragingen waarvan zij [gedaagde] een verwijt maken) heeft Elan voldoende aannemelijk gemaakt in haar hoedanigheid van verhuurder bij de door haar gevraagde voorziening een spoedeisend belang te hebben.
De gevorderde voorlopige voorzieningen zijn slechts toewijsbaar als aan de hand van de feiten en omstandigheden in dit geding de verwachting gewettigd is dat in een tussen partijen nog te voeren bodemprocedure soortgelijke vorderingen zullen worden toegewezen. Daarbij staat in deze zaak voorop dat een verhuurder als Elan, die op de hoogte is geraakt van klachten van omwonende huurders over ernstige overlast van een andere huurder, in beginsel is gehouden een onderzoek in te stellen om vervolgens, indien de uitkomst van het onderzoek daartoe aanleiding geeft, zodanige maatregelen te nemen dat de omwonende huurders het huurgenot weer ten volle wordt verschaft, desnoods door een ontruimingsprocedure te beginnen tegen de overlast veroorzakende huurder.
Naar het oordeel van de kantonrechter verschaffen de door Elan overgelegde klachten/meldingen van de omwonende huurders, met name hun voornoemde brief van 10 december 2012 (hierna: de gezamenlijke klachtbrief) toereikende grond om aan te nemen dat [gedaagde] meermalen zonder directe reden of aanleiding een provocerende en/of intimiderende houding tegen hen aanneemt en dat hij er daarbij kennelijk ook niet voor terugschrikt een dergelijke houding aan te nemen wanneer minderjarige kinderen van hen in de buurt zijn. Klaarblijkelijk heeft deze houding ook tot gevolg gehad dat die kinderen thans niet meer buiten (mogen) spelen. Met name in het tweede, zesde en zevende onderdeel van de gezamenlijke klachtbrief worden deze punten tot uitdrukking gebracht. [gedaagde] erkent ook zelf dat meermalen sprake is geweest van confrontaties. Waar hij vervolgens betoogt dat deze confrontaties niet door zijn toedoen zijn ontstaan, maar door gedragingen van de andere huurders/omwonenden mist zijn betoog gewicht tegen de gezamenlijke klachtbrief, mede gelet op de omstandigheid dat hij zich van zijn kant zo te zien nog nimmer met een concrete klacht over (één van de) de omwonenden tot Elan heeft gewend. Voorts valt niet in te zien dat [gedaagde] zich van meerdere camera’s moet (blijven) bedienen ter bescherming van zijn directe leefomgeving wanneer hij daar zelf niet of nauwelijks verblijft en hem een aantal malen is voorgehouden dat de omwonenden reeds de aanwezigheid van die camera’s als zeer belastend ervaren. Daarbij komt dat, anders dan [gedaagde] stelt, hij er wel degelijk rekening mee dient te houden dat het bekend worden van zijn strafrechtelijke veroordelingen wegens zedenmisdrijven met minderjarigen van directe invloed zijn op zijn verhouding met -en op de wijze waarop hij wordt bekeken door zijn omwonenden. Door hieraan voorbij te gaan draagt hij temeer bij aan een situatie waarin zijn gedrag door zijn omgeving, waarin ook jonge kinderen verkeren, als provocerend en hinderlijk wordt ervaren.
Uit de vrijwel eensluidende klachten van zijn naaste buren ([XXX] op nummer 237 en [YYY] op nummer 241) kan worden afgeleid dat [gedaagde] in bepaalde gevallen ook agressief gedrag niet schuwt. Zo heeft hij op 18 juni 2012 klaarblijkelijk met een honkbalknuppel de tuinkabouters van de kinderen van [XXX] kapot geslagen (in het bijzijn van die kinderen) en vervolgens met die knuppel ook nog op de handen van [YYY] geslagen nadat deze hem op zijn gedrag had aangesproken.
Al met al is voldoende aannemelijk geworden dat de overlast die [gedaagde] aan de omwonende huurders/bewoners veroorzaakt zulke ernstige proporties heeft aangenomen dat van Elan, gelet op haar spoedeisend belang bij de nakoming van haar verplichtingen jegens haar huurders tot het verschaffen van huurgenot, niet kan worden gevergd [gedaagde] nog langer in het genot van de woonruimte te laten. De vordering van Elan zal daarom worden toegewezen met versterking van het ontruimingsgebod met een dwangsom als gevorderd.
De proceskosten komen voor rekening van [gedaagde] omdat deze in het ongelijk wordt gesteld.
De beslissing
De kantonrechter:
- veroordeelt [gedaagde] bij wijze van voorlopige voorziening om de woonruimte aan de [adres] te [woonplaats] uiterlijk binnen 7 dagen  na betekening van dit vonnis te ontruimen, leeg op te leveren en de sleutels aan Elan over te dragen;
- bepaalt dat [gedaagde] jegens Elan een eenmalige dwangsom van € 10.000,-- verbeurt voor het geval hij aan vorenstaand ontruimingsgebod niet of niet tijdig voldoet;
- veroordeelt [gedaagde] tot betaling van de proceskosten, die aan de kant van Elan tot en met vandaag worden begroot op de volgende bedragen:
dagvaarding			€ 100,64
griffierecht			€ 437,00
salaris gemachtigde		€ 400,00
- verklaart dit vonnis uitvoerbaar bij voorraad;
- wijst het meer of anders gevorderde af.
Dit vonnis is gewezen door mr. D.P. Ruitinga en uitgesproken op de openbare terechtzitting van bovengenoemde datum in aanwezigheid van de griffier.
Coll.
"
ECLI_NL_RBHAA_2006_AV2835.xml|True|"Huurder is, na eerder ernstige overlast te hebben veroorzaakt, in het kader van ""Tweede Kans beleid"" verhuisd naar andere woonruimte. Verhuurder stelt dat huurder wederom ernstige overlast veroorzaakt en vordert ontbinding van de huurovereenkomst en ontruiming van de woning.
Kantonrechter wijst de vordering af, nu niet is komen vast te staan dat de overlast na november 2004 is blijven voortbestaan.
RECHTBANK HAARLEM
Sector kanton

Locatie Haarlem

zaak/rolnr.: 264386/ CV EXPL 05-1675
datum uitspraak: 15 februari 2006

VONNIS VAN DE KANTONRECHTER

inzake

de stichting Pré Wonen,
gevestigd te Haarlem,
eisende partij,
gemachtigde mr. S.H.J.M. Linthorst,

-- tegen --

[gedaagde],
wonende te [woonplaats],
gedaagde partij,
gemachtigde mr. J.I. Vervest.

Partijen zullen hierna ook worden aangeduid als Pré Wonen respectievelijk [gedaagde].


De procedure

Pré Wonen heeft [gedaagde] op 8 februari 2005 gedagvaard (met bijgevoegd 2 producties). [gedaagde] heeft geantwoord. Bij vonnis van 27 april 2005 is een comparitie van partijen gelast. De comparitie heeft plaatsgevonden op 8 juni 2005. Aan Pré Wonen is bij mondeling tussenvonnis bewijs opgedragen, waarna getuigen en tegen-getuigen zijn gehoord. Pré Wonen heeft geconcludeerd na enquête(met bijgevoegd 2 producties), waarna [gedaagde] eveneens heeft geconcludeerd na enquête. Vonnis is bepaald op heden.

De feiten

Als enerzijds gesteld en anderzijds erkend, dan wel niet of onvoldoende betwist en/of op grond van de onweersproken inhoud van overgelegde producties, staat in dit geding het volgende vast:
a. [gedaagde] is vanaf 6 mei 2004 huurster van een woning van Pré Wonen aan de [adres] te [woonplaats].
b. Bij het aangaan van de huurovereenkomst heeft [gedaagde] een zgn. “Aanhangsel Tweede Kans” ondertekend, waarin - onder meer - het volgende is opgenomen:
(…)
Mevrouw [gedaagde] bewoont de woning [adres] te [woonplaats].
Mevrouw [gedaagde] heeft op genoemd adres gedurende periode (2002 en 2003) overlast veroorzaakt. De overlast bestond uit dronkenschap, lichamelijk geweld, dreigementen in het bijzonder naar omwonenden, harde muziek en constante geluidsoverlast vanuit de woning.
In verband met die overlast heeft Pré Wonen haar middels gesprekken, brieven en sommatie aangesproken op haar gedrag.
De overlast is daardoor het laatste jaar afgenomen, zodat zij, onder voorwaarden, kan verhuizen naar andere woonruimte.
Verder zijn de volgende aanvullende voorwaarden van toepassing:
Zodra er enige overlast wordt waargenomen zal de procedure van overlast niet opnieuw worden doorlopen. De nieuwe overlast zal worden gevoegd bij het reeds bestaande dossier (…).  Dit houdt in dat bij “ernstige overlast”, de procedure kan worden voortgezet daar waar het was beëindigd.
(…) Omschrijving van ernstige overlast: dronkenschap, lichamelijk geweld, dreigementen in het bijzonder naar omwonenden, harde muziek en constante geluidsoverlast vanuit de woning.
(…)
c. Bij brief van 29 september 2004 is [gedaagde] door Pré Wonen medegedeeld dat er wederom klachten terzake van ernstige overlast zijn binnengekomen en is [gedaagde] gesommeerd aan iedere vorm van overlast een einde te maken.

De vordering

Pré Wonen vordert (samengevat) ontbinding van de huurovereenkomst en ontruiming van de woning aan de [adres] te [woonplaats].

Pré Wonen stelt daartoe het volgende. [gedaagde] schiet - door wederom ernstige overlast te veroorzaken - tekort in de nakoming van haar verplichtingen uit de huurovereenkomst, met name wat betreft de aanvullende voorwaarden in het “Aanhangsel Tweede Kans” en artikel 5.3 van de huurvoorwaarden. Bovendien wordt Pré Wonen door het gedrag van [gedaagde] belemmerd in de op haar rustende verplichting om aan omwonenden rustig genot te verschaffen.

Het verweer

[gedaagde] heeft gemotiveerd verweer gevoerd. Daarop zal, voorzover van belang, bij de beoordeling van het geschil nader worden ingegaan.

De beoordeling van het geschil

Bij eerder genoemd mondeling tussenvonnis is Pré Wonen toegelaten tot het bewijs van de door haar gestelde overlast door [gedaagde]. Ter voldoening aan die bewijsopdracht heeft Pré Wonen vijf getuigen doen horen (yyy-1 en yyy-2)  (tot 1 augustus 2005 wonend op [adres]), [zzz-1 en zzz-2 (wonend op [adres]) en M.M. Broers, sinds november 2004 wijkagent), waarna [gedaagde] in het tegengetuigen-verhoor twee getuigen (zichzelf en haar vriend [xxx])) heeft doen horen.
Uitgangpunt bij de beoordeling van het geschil is dat de overlast als gesteld door Pré Wonen - indien deze vast komt te staan - beschouwd kan worden als een tekortkoming in de nakoming van de verplichtingen die voor [gedaagde] voortvloeien uit de huurovereenkomst. Op grond van een dergelijke tekortkoming heeft Pré Wonen op de voet van artikel 6:265 BW de bevoegdheid om ontbinding van de huurovereenkomst te vorderen, tenzij de tekortkoming zodanig gering is dat deze de ontbinding niet rechtvaardigt.
De kantonrechter acht op grond van de getuigenverklaringen bewezen dat vanaf medio juni 2004 tot november 2004 met enige regelmaat in de nachtelijke uren geluidsoverlast is veroorzaakt vanuit de woning van [gedaagde]. Dit verklaren alle buren, [gedaagde] betwist het niet (zij geeft aan dat zij zich er niet van bewust was) en ook [xxx] erkent dat er vorige zomer “dingetjes zijn gebeurd”. Ook acht de kantonrechter bewezen dat [xxx] in die periode door de muur heen richting de familie [zzz] heeft geschreeuwd “dat hij de buren de keel door zou snijden als zij nog een keer de politie zouden bellen”. Dit is verklaard door de heer en mevrouw [zzz] en [xxx] heeft tijdens het getuigenverhoor erkend dat hij dat misschien in zijn emotie wel geroepen heeft. Dat dit op de familie [zzz] bedreigend is overgekomen leidt geen twijfel.

Ook is in deze procedure vast komen te staan dat er nà november 2004 een sterke verbetering is opgetreden. [yyy-1] heeft als getuige verklaard dat het na november 2004 goed is gegaan, dat de overlast geen reden is geweest om te verhuizen en dat de overlast hen niet heeft gehinderd bij de verkoop van de woning. Dit wordt beaamd door haar echtgenoot [yyy-2]. Ook [zzz-1] heeft als getuige verklaard dat zij de buren niet meer hoort als zij binnen is en dat zij niet meer door hen uit haar slaap wordt gehouden. Bovendien verklaart wijkagent Broers dat haar sinds november 2004 geen klachten meer bereikt hebben. In dat licht is de verklaring van [zzz-2] dat hij nog wel eens in de nachtelijke uren last heeft van [gedaagde] (en [xxx]) - in die zin dat hij ze hoort discussiëren en/of een deur hoort slaan - van onvoldoende gewicht. Dat de familie [zzz] de rust “gemaakt” vinden (“ze zijn stil omdat ze stil moeten zijn”) is in dit verband ook niet relevant. Als er geen overlast meer is, is er geen reden om tot ontbinding en ontruiming over te gaan.

Het gegeven dat mensen dicht op elkaar wonen brengt over en weer verplichtingen met zich mee. Enerzijds dienen ze er bij het produceren van geluid rekening mee te houden dat ze buren hebben, maar anderzijds dienen ze ook te accepteren dat ze - bijvoorbeeld als er een feestje is - hun buren af en toe kunnen horen. Dit zijn de normale geluiden die buren van elkaar hebben te dulden. Op grond van de getuigenverklaringen acht de kantonrechter niet bewezen dat na november 2004 nog sprake is geweest van een overlastsituatie die ontbinding en ontruiming rechtvaardigt. De omstandigheid dat zich nadien één keer een incident heeft voorgedaan - op 26 oktober 2005 heeft zich tussen 22.30 uur en 23.00 uur tijdens een verjaardagsfeestje een luidruchtige ruzie voorgedaan tussen [xxx] en zijn broer, waar uiteindelijk door de buren de politie bij geroepen is - doet daaraan niet af.

Eén en ander brengt met zich mee dat de vordering van Pré Wonen thans zal worden afgewezen. Ten overvloede overweegt de kantonrechter echter dat - waar wel vaststaat dat zij tot november 2004 flinke overlast heeft veroorzaakt, terwijl bovendien aannemelijk is dat ook bij haar vorige woning sprake was van overlastklachten - [gedaagde] op haar tellen zal moeten (blijven) passen. Met het gegeven dat zij in het verleden overlast heeft veroorzaakt zal er bij nieuwe klachten eerder sprake zijn van een situatie die ontbinding van de overeenkomst en ontruiming van de woning rechtvaardigt.

Pré Wonen zal, als de in het ongelijk gestelde partij, in de proces-kosten worden veroordeeld.

Beslissing

De kantonrechter:

- wijst het gevorderde af;

- veroordeelt Pré Wonen tot betaling van de proceskosten, die aan de kant van [gedaagde] tot en met vandaag worden begroot op €  600,-- aan salaris gemachtigde;


Dit vonnis is gewezen door mr. B. Vogel en uitgesproken op de openbare terechtzitting van bovengenoemde datum.
"
ECLI_NL_RBLIM_2016_6790.xml|True|"Kort geding. Vordering tot ontruiming huurwoning wegens huurachterstand en tot betaling van huurachterstand. Opschortings- en verrekeningsverweer wordt verworpen.
Burgerlijk recht
Zittingsplaats Maastricht
Zaaknummer: 5210894 CV EXPL 16-6374

in de zaak van:

wonend te [woonplaats] ,
eisende partij,
gemachtigde mr. E. Meuwissen
tegen:

wonend te [woonplaats] ,
gedaagde partij,
gemachtigde mr. F.L.J. van Vloten.
Partijen zullen hierna [eiser] en [gedaagde] genoemd worden.
Het verloop van de procedure blijkt uit:
Het exploot van dagvaarding van 20 juli 2016 met producties
de door [gedaagde] ingediende producties
de mondelinge behandeling op 28 juli 2016, bij welke gelegenheid door de gemachtigde van [gedaagde] een pleitnota is overgelegd.
Ten slotte is vonnis bepaald.
[gedaagde] huurt op grond van een schriftelijke huurovereenkomst met ingang van  1 oktober 2013 van [eiser] de woning aan het adres [adres] te [woonplaats] tegen een maandelijks bij vooruitbetaling verschuldigde huur van € 681,00. Ten tijde van het sluiten van deze overeenkomst waren [gedaagde] en [eiser] vrienden.
De woning is eigendom van [eiser] . [eiser] heeft de woning aan [gedaagde] verhuurd omdat [gedaagde] destijds niet over woonruimte beschikte. [eiser] woonde toen elders samen met zijn vriendin. Nadat de relatie met zijn vriendin is beëindigd, heeft [eiser] [gedaagde] op enig moment meegedeeld dat hij de woning weer zelf wilde gaan bewonen.
Op 14 augustus 2015 heeft [eiser] rond 21.30 uur [gedaagde] thuis bezocht. Partijen hebben bij die gelegenheid gesproken over de (door [eiser] gewenste) beëindiging  van de huurovereenkomst. Beiden hebben de dag daarna tegen elkaar aangifte gedaan van mishandeling bij de Politie Eenheid Limburg, District Zuid-West-Limburg, Basisteam Heuvelland. Van beide aangiftes zijn processen-verbaal opgemaakt.
[gedaagde] heeft na juli 2015 geen huur meer betaald aan [eiser] .
Vanaf 15 augustus 2015 laat [gedaagde] zich in “social media” en via e-mailberichten tegen derden negatief uit over [eiser] .
Bij brief van 28 augustus 2015 heeft de gemachtigde van [gedaagde] [eiser] medegedeeld dat de huurbetaling wordt opgeschort omdat [eiser] in verzuim is met het herstel van gebreken in het gehuurde en omdat het woongenot van [gedaagde] is verstoord. Voorts stelt de gemachtigde van [gedaagde] de verschuldigde huur te verrekenen met de door hem geleden en te lijden schade wegens de mishandeling van [gedaagde] waarvoor [gedaagde] [eiser] aansprakelijk stelt.
Op 19 januari 2016 heeft Kieft Partners Bouwadvies een onderzoek verricht naar de door [gedaagde] gestelde gebreken in het gehuurde. De bevindingen daarvan zijn vastgelegd in het rapport van 16 februari 2016.
Op 16 februari 2016 heeft [gedaagde] aangifte gedaan van vernieling van de woning omdat er hakenkruisen op de voordeur, een muur en de garagepoort waren aangebracht.
Op 24 februari 2016 heeft [gedaagde] aangifte gedaan van een poging tot brandstichting in de woning in de nacht van 23 of 24 februari 2016.
Op 12 juni 2016 heeft [gedaagde] aangifte gedaan van een “aanval met zuur” in de nacht van 12 juni 2016.
Bij exploot van dagvaarding van 6 juli 2016 heeft [eiser] (samengevat) ontbinding van de huurovereenkomst gevorderd en daarnaast gevorderd [gedaagde] te veroordelen tot betaling van de huurachterstand, de huur tot de dag van ontbinding van de huurovereenkomst  en een gebruiksvergoeding vanaf dat moment tot de dag van ontruiming van het gehuurde.
[eiser] vordert bij wijze van onmiddellijke voorziening bij voorraad [gedaagde] te veroordelen:
1. het gehuurde binnen twee dagen na betekening van dit vonnis te ontruimen en te verlaten, met machtiging van [eiser] om zo nodig de ontruiming zelf met hulp van politie en justitie te bewerkstelligen op kosten van [gedaagde] ;
2. [gedaagde] te veroordelen tot betaling van € 8.172,00, te vermeerderen met de wettelijke rente,
3. [gedaagde] te veroordelen tot betaling van de proceskosten.
Ter onderbouwing van de vordering voert [eiser] (samengevat) aan dat de huurachterstand tot en met juli 2016 € 8.172,00 bedraagt. Volgens [eiser] zal in een bodemprocedure deze huurachterstand tot ontbinding van de huurovereenkomst leiden. Volgens [eiser] waren de door Kieft Partners Bouwadvies geconstateerde gebreken er nog niet bij aanvang van de huur. [eiser] stelt spoedeisend belang bij de gevorderde ontruiming te hebben omdat [gedaagde] volgens hem deze gebreken zelf veroorzaakt heeft en nog steeds vernielingen in de woning aanricht.
Het verweer van [gedaagde] strekt tot afwijzing van de vordering.
[eiser] heeft spoedeisend belang bij de gevorderde voorzieningen.
De kantonrechter stelt vast dat beide partijen op de kortst mogelijke termijn de huurovereenkomst wensen te beëindigen. [gedaagde] stelt voor zijn leven te vrezen als hij nog langer in de woning zal verblijven en [eiser] is bevreesd voor verder oplopende huurachterstand en vernielingen. [gedaagde] verzet zich desondanks tegen de gevorderde ontruiming omdat hij (nog) geen nieuwe woonruimte gevonden heeft. Hij hoopt per                            1 november 2016 een nieuwe woning te kunnen betrekken, maar stelt dat het thans nog onzeker is of dat gaat lukken.
Niet in geschil is dat de huurachterstand tot en met juli 2016 € 8.172,00 bedraagt. Een dergelijke achterstand (van twaalf maanden) is een ernstige tekortkoming in de nakoming van de uit de huurovereenkomst voortvloeiende verplichting tot huurbetaling.
[gedaagde] betoogt dat hij is gerechtigd tot opschorting van de huurbetaling omdat hij door [eiser] op 14 augustus 2015 is mishandeld. [eiser] is daardoor de verplichting tot het verschaffen van rustig huurgenot niet nagekomen, aldus Rosembaum. Dit verweer moet worden verworpen. [eiser] betwist namelijk [gedaagde] mishandeld te hebben en in dit geding kan niet vastgesteld worden of [gedaagde] door [eiser] mishandeld is. De kantonrechter overweegt voorts dat, zelfs indien het huurgenot van [gedaagde] op 14 augustus 2015 werd verstoord doordat hij toen werd mishandeld door [eiser] , [gedaagde] dan toch niet gerechtigd is de huurbetalingen vanaf dat moment tot op heden ononderbroken op te schorten. [gedaagde] rechtvaardigt deze voortdurende opschorting met de stelling dat hij geen rustig huurgenot meer heeft gehad. Hij verwijst dienaangaande naar op de woning aangebrachte hakenkruizen, de brandstichting en de “zuuraanval”. [gedaagde] stelt evenwel niet dat [eiser] voor een en ander verantwoordelijk is geweest, zodat daarin geen grond voor de voortdurende opschorting van de huurbetalingen gevonden kan worden.
[gedaagde] voert voorts aan dat hij op grond van de gebreken in de woning in de bodemprocedure huurprijsvermindering zal vorderen op grond van art. 7:207 BW. Thans kan evenwel, aangezien [eiser] aanvoert dat [gedaagde] zelf die gebreken heeft veroorzaakt, niet met voldoende zekerheid vastgesteld worden dat een dergelijke vordering in de bodemprocedure zal worden toegewezen. Ook dit verweer van [gedaagde] kan derhalve niet slagen. Ten overvloede overweegt de kantonrechter dat een dergelijke vordering van Rosembaum op grond van art. 7:257 lid 4 BW niet verder dan zes maanden kan terugwerken. Zelfs indien de vordering van [gedaagde] tot huurprijsvermindering zal worden toegewezen, zal dit dus een substantieel deel van de door [eiser] gevorderde huurachterstand niet raken.
[gedaagde] stelt dat hij de huurbetalingen ook heeft opgeschort omdat hij de vordering van [eiser] wenst te verrekenen met een vordering op grond van onrechtmatige daad. [gedaagde] onderbouwt die stelling met het betoog dat hij als gevolg van de mishandeling door [eiser] ernstig letsel opgelopen heeft. De door deze onrechtmatige daad door hem geleden schade is volgens [gedaagde] thans nog niet te begroten. Hij acht, nog los van de materiële schade, een smartengeldclaim van minimaal € 15.0000,00 aannemelijk. Ook dit verweer slaagt niet aangezien [eiser] de gestelde mishandeling betwist en binnen het bestek van dit kort geding niet vastgesteld kan worden wie in dezen het gelijk aan zijn zijde heeft. Dat een vordering van [gedaagde] tot vergoeding van geleden (im)materiële schade als gevolg van onrechtmatig handelen door [eiser] naar alle waarschijnlijkheid in de bodemprocedure zal worden toegewezen, kan thans derhalve niet gezegd worden. Hieruit volgt dat daar dus ook niet op vooruitgelopen kan worden door de vordering van [eiser] geheel of deels af te wijzen. Ook [gedaagde] stelling dat de door hem gestelde schade op dit moment niet is te begroten geeft aanleiding om daar bij de beoordeling van de gegrondheid van de in dit geding gevorderde voorziening geen rekening mee te houden.
Op grond van vorenstaande overwegingen zal het door [eiser] gevorderde bedrag van € 8.172,00 worden toegewezen. De wettelijke rente over dit bedrag zal, aangezien [eiser] geen ingangsdatum, stelt eerst worden toegewezen vanaf de dag van dagvaarding (20 juli 2016) tot de dag van voldoening.
Het niet-betalen van de huur over een periode van twaalf maanden is, zoals gezegd, een ernstige tekortkoming in de nakoming van de uit de huurovereenkomst voortvloeiende verbintenis. In het midden kan blijven of [gedaagde] zich als slecht huurder heeft gedragen door, zoals [eiser] stelt, zich lasterlijk over [eiser] uit te laten in “social media” en via e-mailberichten. De huurovereenkomst zal in een bodemprocedure immers hoogstwaarschijnlijk reeds louter op grond van de wanbetaling worden ontbonden. Vooruitlopend daarop is de door [eiser] gevorderde ontruiming derhalve toewijsbaar. De door [eiser] gestelde termijn van twee dagen na betekening van dit vonnis is naar het oordeel van de kantonrechter te kort. [gedaagde] zal worden veroordeeld om het gehuurde binnen twee weken na betekening van dit vonnis te ontruimen.
De door [eiser] gevorderde machtiging zal worden afgewezen. De in de wet aan de deurwaarder verleende bevoegdheden tot reële executie (art. 555 e.v. Rv in verbinding met art. 444 Rv) worden namelijk toereikend geacht, zodat [eiser] bij een afzonderlijke machtiging geen belang heeft.
[gedaagde] zal worden veroordeeld tot betaling van de kosten van dit geding, aan de zijde van [eiser] tot op heden begroot op:
dagvaarding				€   96,01
griffierecht				€ 223,00
salaris gemachtigde
totaal						€ 919,01
De kantonrechter:
veroordeelt [gedaagde] om binnen twee weken na betekening van dit vonnis de woning aan het adres [adres] te [woonplaats] te ontruimen en te verlaten met al degenen die zich daar van zijnentwege bevinden en al hetgeen zich daarin van zijnentwege bevindt, alsmede het gehuurde onder afgifte van alle sleutels van het gehuurde geheel ter vrije beschikking van [eiser] te stellen,
veroordeelt [gedaagde] tot betaling aan [eiser] van € 8.172,00 te vermeerderen met de wettelijke rente vanaf 20 juli 2016 tot de dag van voldoening,
veroordeelt [gedaagde] tot betaling van de kosten van dit geding, aan de zijde van [eiser] tot op heden begroot op € 919,01,
verklaart dit vonnis tot zover uitvoerbaar bij voorraad,
wijst het meer of anders gevorderde af.
Dit vonnis is gewezen door mr. J.J. Groen en is in het openbaar uitgesproken.
Type: RW
"
ECLI_NL_RBMNE_2018_3576.xml|True|"Huurder van een woning in Woerden heeft een huurachterstand. De voorzieningenrechter van de rechtbank Midden-Nederland veroordeelt de huurder tot het ontruimen van de woning als zij niet binnen 14 dagen de huurachterstand voldoet aan de verhuurder.
De verhuurder gaf aan dat de huurder (ook) voor geluidsoverlast zorgt door overdag gedurende 1 uur saxofoon te spelen. De voorzieningenrechter kan op dit moment niet met voldoende zekerheid vast stellen of dit muziekspel (van deze duur en op deze tijdstippen) aanleiding voor de bodemrechter zal zijn om de huurovereenkomst te ontbinden. Ook kan niet objectief worden vastgesteld of het muziekspel tot overlast leidt. Ontruiming op grond van geluidsoverlast wordt daarom niet toegewezen. De vordering van de huurder, zij vorderde een schadevergoeding van 15.000 euro, is onvoldoende onderbouwd en wordt afgewezen.
Civiel recht
kantonrechter
locatie Utrecht
zaaknummer: 6932305 UV EXPL  18-151 WM/1369

inzake
de stichting

gevestigd te Utrecht,
verder ook te noemen: Groenwest,
eisende partij,
gemachtigde: mr. G.J. Scholten,
tegen:

wonende te [woonplaats],
verder ook te noemen: [gedaagde],
gedaagde partij,
procederend in persoon.
Het verloop van de procedure blijkt uit:
de dagvaarding met producties 1 tot en met 30;- de akte van de zijde van Groenwest met producties 31 tot en met 33;
de akte van de zijde van Groenwest met producties 34 tot en met 38;
de mondelinge behandeling waarvan de griffier aantekening heeft gehouden;
de pleitnota van mr. Scholten;
de pleitnota van [gedaagde].
Op de mondelinge behandeling zijn beide partijen verschenen. Namens Groenwest was mevrouw [A], woonconsulent bij Groenwest, bijgestaan door mr. Scholten, aanwezig.
[gedaagde] heeft ter zitting nog stukken overgelegd. Mr. Scholten heeft desgevraagd verklaard dat hij voldoende in staat is geweest op deze stukken te reageren.
Ten slotte is vonnis bepaald.
[gedaagde] huurt van Groenwest de woning aan het [adres] te [woonplaats] (hierna: de woning), tegen de huurprijs van laatstelijk € 499,17 per maand.
[gedaagde] heeft een huurachterstand laten ontstaan.
[gedaagde] heeft bij Groenwest verschillende klachten ingediend, onder meer over de door Groenwest ingeschakelde schilders, een tweetal buren en over de gehorigheid van haar huis.
Bij Groenwest zijn klachten binnen gekomen van de buren van [gedaagde] over geluidsoverlast van haar saxofoonspel. Groenwest heeft op 16 januari 2018, 2 februari 2018, 24 april 2018 en 18 mei 2018 brieven gezonden waarin [gedaagde] werd gesommeerd om de geluidsoverlast te staken.
Groenwest is tegen [gedaagde] een bodemprocedure gestart, waarin zij – kort gezegd – ontbinding en ontruiming van de woning vorderde, alsmede betaling van de huurachterstand met nevenvorderingen omdat [gedaagde] de huur niet (volledig) betaalt (hierna: de eerdere bodemprocedure). In deze procedure is inmiddels uitspraak gedaan. De ontbinding en ontruiming zijn afgewezen. Wel is [gedaagde] veroordeeld om de huurachterstand te betalen op dat moment berekend tot en met februari 2018 op € 1.991,70. Ook is zij veroordeeld tot het betalen van wettelijke rente en buitengerechtelijke incassokosten.
Groenwest vordert – kort gezegd – primair ontruiming van de woning. Subsidiair vordert zij medewerking van [gedaagde] aan een onderzoek naar de door [gedaagde] gestelde gebreken aan de woning en om [gedaagde] te verbieden om in de woning saxofoon te spelen en haar te gebieden om met Groenwest en omwonenden in overleg te treden over het saxofoonspel in de woning. De subsidiaire vordering houdt tevens in een voorwaardelijke veroordeling tot ontruiming indien [gedaagde] geen medewerking verleent aan het onderzoek en de te maken afspraken met Groenwest en omwonenden.
[gedaagde] voert als verweer aan dat de woning slecht geïsoleerd is, waardoor haar privacy wordt aangetast en zij geluidshinder ervaart van haar buren. Ook buren van haar hebben volgens [gedaagde] last van deze slechte isolatie. [gedaagde] heeft Groenwest op de hoogte gebracht van de gebreken aan haar woning, maar werd genegeerd of niet serieus genomen. Uit machteloosheid heeft zij vervolgens de huurachterstand laten ontstaan. Het voorstel van Groenwest om geluidsoverlast uit de meterkast en rond de trappen te meten zou niet alle hinder die [gedaagde] ervaart uitwijzen, waardoor zij medewerking aan dat onderzoek weigerde. Ook wilde zij dat het onderzoek zou worden uitgevoerd door een onafhankelijk deskundige. Verder staat zij in haar recht om saxofoon te spelen in haar eigen huis en houdt zij daarbij rekening met de buren; zij speelt slechts een uur per dag en tijdens kantooruren.
Om een voorlopige voorziening te kunnen treffen moet sprake zijn van een spoedeisend belang. Het spoedeisend belang is in voldoende mate gegeven door het feit dat Groenwest rechtstreeks in haar belangen wordt geschaad doordat [gedaagde] haar verplichtingen uit de huurovereenkomst niet nakomt.
Groenwest vordert in kort geding – vooruitlopend op een bodemprocedure – ontruiming van het gehuurde door [gedaagde]. Een dergelijke vordering is in kort geding alleen toewijsbaar als op basis van de feiten en omstandigheden en zonder nadere bewijslevering voldoende aannemelijk is dat de vordering die bij wijze van voorziening is verzocht in een bodemprocedure een zodanige kans van slagen heeft, dat vooruitlopen daarop door toewijzing in kort geding gerechtvaardigd is. Daarbij moeten de belangen van partijen bij toewijzing dan wel afwijzing van de voorlopige voorziening tegen elkaar worden afgewogen. Zie HR 15 december 1995, ECLI:NL:HR:1995:ZC1919 (P&G/K-C). De gevorderde ontruiming zal in een bodemprocedure enkel in combinatie met een vordering tot ontbinding van de huurovereenkomst worden toegewezen. Daarom zal de voorzieningenrechter in het hierna volgende beoordelen of een vordering tot ontbinding van de huurovereenkomst in een bodemprocedure een zodanige kans van slagen heeft, dat vooruitlopen daarop door toewijzing van de ontruiming in kort geding gerechtvaardigd is.
Groenwest stelt dat [gedaagde] op meerdere punten tekort is geschoten in de nakoming van de op haar rustende verplichtingen als huurder van de woning. Allereerst stelt Groenwest dat de huur niet volledig en tijdig wordt betaald. De voorzieningenrechter overweegt dat Groenwest in zijn belangen wordt geschaad doordat er inmiddels een huurachterstand is van zesenhalve maand. De huurachterstand was bij dagvaarding van [gedaagde] in de eerdere bodemprocedure drieënhalve maand en deze is in de afgelopen periode dus opgelopen. [gedaagde] heeft niet betwist dat de huurachterstand inmiddels zesenhalve maand bedraagt. De huurachterstand is inmiddels dermate opgelopen dat de voorzieningenrechter de kans van slagen van de vordering tot ontbinding van de huurovereenkomst in een bodemprocedure reëel acht. Dit geldt met name nu de huurachterstand (i) meer bedraagt dan drie maanden, (ii) de afgelopen periode nog verder is toegenomen en (iii) [gedaagde] ook nadat zij daartoe is veroordeeld in de eerdere bodemprocedure niet is overgegaan tot betaling van de huurachterstand. De voorzieningenrechter vindt het om deze redenen zo aannemelijk dat dit in een volgende bodemprocedure tot een ontbinding en ontruiming zal leiden dat het gerechtvaardigd is om daarop in dit kort geding vooruit te lopen. Wel is de voorzieningenrechter van oordeel dat het aannemelijk is dat de rechter in een bodemprocedure aan [gedaagde] een in artikel 7:280 van het Burgerlijk Wetboek (BW) neergelegde terme de grâce van veertien dagen zou hebben gegund. Niet gebleken is namelijk dat [gedaagde] de huurachterstand niet op korte termijn kan voldoen en vanaf heden tijdig op uiterlijk de eerste van iedere maand de huur kan betalen. De voorzieningenrechter zal daarom – naar analogie van dit wetsartikel – de ontruiming (als “het mindere”) voorwaardelijk toewijzen, in die zin dat de ontruiming alleen ten uitvoer kan worden gelegd als [gedaagde] niet binnen veertien dagen na heden de volledige huurachterstand tot en met juli 2018 voldoet.
[gedaagde] heeft ter zitting nog gezegd dat zij vindt dat zij recht heeft op een schadevergoeding van € 15.000,00, te betalen door Groenwest en dat dit verrekend moet worden met de door haar verschuldigde huur. De voorzieningenrechter volgt [gedaagde] daarin niet. Om te beginnen is onvoldoende duidelijk geworden op welke grondslag [gedaagde] meent recht op dit bedrag te hebben. Daarnaast is niet gebleken dat [gedaagde] daadwerkelijk schade heeft geleden ter hoogte van dit bedrag of een ander bedrag. Evenmin is duidelijk geworden dat een mogelijk door [gedaagde] geleden schade het gevolg is van een aan Groenwest toe te rekenen omstandigheid. Ten slotte heeft Groenwest zich er nog op beroepen dat partijen contractueel verrekening hebben uitgesloten. [gedaagde] heeft dat niet betwist. Voor zover zij al een vordering op Groenwest heeft, neemt die daarom niet weg dat zij de huur tijdig dient te betalen.
Verder stelt Groenwest ter onderbouwing van haar vordering tot ontruiming dat [gedaagde] weigert medewerking te verlenen aan een noodzakelijke inspectie van het gehuurde. De voorzieningenrechter is van oordeel dat onvoldoende is komen vast te staan dat dit in een bodemprocedure zal leiden tot een ontbinding en ontruiming. De vordering zal daarom niet op deze grond worden toegewezen.
Ten slotte heeft Groenwest aan haar vordering ten grondslag gelegd dat [gedaagde] geluidsoverlast veroorzaakt. De geluidsoverlast bestaat eruit dat [gedaagde] dagelijks op haar saxofoon speelt. De voorzieningenrechter begrijpt uit de overgelegde stukken dat het saxofoonspel waarnaar Groenwest verwijst, dagelijks gedurende ongeveer een uur plaatsvindt en wel overdag. Op dit moment is met onvoldoende zekerheid vast te stellen of dit muziekspel (van deze duur en op deze tijdstippen) aanleiding voor de bodemrechter zal zijn om de huurovereenkomst te ontbinden. Verder kan in het kader van dit kort geding niet worden vastgesteld of het muziekspel objectief tot overlast leidt, of dat ook meespeelt dat de verslechterde relatie tussen de buren en [gedaagde] maakt dat de buren minder van haar accepteren. De voorzieningenrechter zal de ontruiming daarom niet op deze grond toewijzen.
Voor het geval [gedaagde] de huurachterstand binnen veertien dagen na heden voldoet, komt de voorzieningenrechter toe aan de subsidiaire vorderingen van Groenwest. De voorzieningenrechter overweegt dat de subsidiaire vorderingen in onderlinge samenhang moeten worden gelezen, waarbij het niet meewerken aan een geluidsonderzoek en het niet met onmiddellijke ingang stoppen met saxofoon spelen in de woning zouden leiden tot ontruiming van de woning. De voorzieningenrechter heeft hiervoor al overwogen dat de ontruiming niet op deze grond zal worden toegewezen. Daarom zullen de subsidiaire vorderingen (die hier op voortbouwen) ook niet worden toegewezen.
[gedaagde] heeft ter zitting aangegeven dat zij meent recht te hebben op een schadevergoeding van € 15.000,00. Daarnaast wil zij dat er met uitdrukkelijke urgentie een ander vergelijkbaar huis gezocht gaat worden bij een andere woningbouwvereniging. Het is niet geheel duidelijk geworden of [gedaagde] heeft bedoeld hiermee een tegenvordering in te stellen op Groenwest. Voor zover dat haar bedoeling was, wijst de voorzieningenrechter [gedaagde] er op dat in het procesreglement is bepaald dat een reconventionele eis in beginsel tenminste 24 uur van tevoren schriftelijk moet worden aangekondigd. Wat daar ook van zij, voor zover [gedaagde] heeft bedoeld een tegenvordering in te stellen, zou die zijn afgewezen. Voor wat betreft het door [gedaagde] genoemde bedrag van € 15.000,00, verwijst de voorzieningenrechter naar hetgeen is overwogen onder 4.4. Voor wat betreft de andere vordering, heeft [gedaagde] niet duidelijk gemaakt op welke grond Groenwest gehouden zou zijn (voor zover zij dat al in haar macht heeft) een ander huis bij een andere woningbouwvereniging voor haar te zoeken.
[gedaagde] zal als de overwegend in het ongelijk gestelde partij in de kosten van de procedure jegens haar worden veroordeeld. De kosten aan de zijde van Groenwest worden begroot op:
- explootkosten en verschotten		€  	  98,01
- griffierecht			€ 	119,00
- salaris advocaat			€
Totaal			   		€        	617,01
De nakosten, waarvan Groenwest betaling vordert, zullen op de in het dictum weergegeven wijze worden begroot.
De kantonrechter:
veroordeelt [gedaagde] om de onroerende zaak aan het [adres] te [woonplaats] met al wie en al wat zich daarin vanwege [gedaagde] bevindt binnen veertien dagen na betekening van dit vonnis te verlaten en te ontruimen en onder afgifte van de sleutels ter algehele beschikking te stellen aan Groenwest in de staat waarin het zich bij aanvang van de huur bevond,
veroordeelt [gedaagde] in de kosten van de procedure, aan de zijde van Groenwest tot op heden begroot op € 617,01;
veroordeelt [gedaagde], onder de voorwaarde dat zij niet binnen veertien dagen na aanschrijving door Groenwest volledig aan dit vonnis voldoet, in de na dit vonnis ontstane kosten, begroot op:
- € 100,-- aan salaris gemachtigde, vermeerderd met de wettelijke rente als bedoeld in artikel 6:119 BW met ingang van de vijftiende dag na aanschrijving tot de voldoening,- te vermeerderen, indien betekening van het vonnis heeft plaatsgevonden, met de explootkosten van betekening van het vonnis, vermeerderd met de wettelijke rente als bedoeld in artikel 6:119 BW met ingang van de vijftiende dag na betekening tot de voldoening;
verklaart dit vonnis uitvoerbaar bij voorraad;
wijst het meer of anders gevorderde af.
Dit vonnis is gewezen door mr. J.W. Wagenaar, voorzieningenrechter, en is in aanwezigheid van mr. M.J. Westerink, griffier, in het openbaar uitgesproken op 25 juli 2018.
"
ECLI_NL_RBOBR_2018_1670.xml|True|"Kort geding, ontruiming, overlast
Vordering van woningcorporatie tot ontruiming van een huurwoning toegewezen. Na een huiszoeking door de politie is er een wapen (pistool) met munitie gevonden, een alarmpistool, pepperspray en hennep en henneptoppen in een hoeveelheid die de toegestane hoeveelheid voor particulier gebruik overtreft.
De woningcorporatie voert in dit soort gevallen een ‘zero tolerance’ beleid. Naar alle waarschijnlijkheid zal een vordering tot ontbinding van de huurovereenkomst en ontruiming van het gehuurde in een bodemprocedure worden toegewezen.
Het feit dat de huurder en haar inwonende partner vier minderjarige kinderen hebben staat de ontruiming in dit geval niet in de weg.

Civiel Recht
Zittingsplaats 's-Hertogenbosch
zaaknummer / rolnummer: C/01/331108 / KG ZA 18-91

in de zaak van
de stichting

gevestigd te Eindhoven,
eiseres,
advocaat mr. B. Poort te Eindhoven,
tegen

kantoorhoudende te [vestigingsplaats] ,
in haar hoedanigheid als bewindvoerder van

gedaagde,
advocaat mr. C.A.D. Oomes te Son en Breugel.
Partijen zullen hierna Woonbedrijf en de bewindvoerder, [onderbewindgestelde 1] en [onderbewindgestelde 2] genoemd worden.
Het verloop van de procedure blijkt uit:
de dagvaarding van 7 maart 2018 met 14 producties
de brief van 26 maart 2018 van de zijde van de bewindvoerder
de mondelinge behandeling die plaats vond op 29 maart 2018
de pleitnota van Woonbedrijf
Ten slotte is vonnis bepaald.
[onderbewindgestelde 1] en [onderbewindgestelde 2] wonen samen in een huurwoning van Woonbedrijf te [adres] . Zij hebben vier kinderen in de leeftijd tussen 5 en 11 jaar.
[onderbewindgestelde 1] en [onderbewindgestelde 2] zijn beiden onder beschermingsbewind gesteld. [onderbewindgestelde 1] bij beschikking van 28 januari 2014 en [onderbewindgestelde 2] bij beschikking van 13 februari 2014. In beide gevallen is de bewindvoerder (bovengenoemd) benoemd als bewindvoerder.
De woning wordt door [onderbewindgestelde 1] gehuurd. De huurovereenkomst is op 4 september 2012 door [onderbewindgestelde 1] en Woonbedrijf ondertekend. Ten tijde van het sluiten van de huurovereenkomst heeft [onderbewindgestelde 1] ook een overeenkomst van zorg en woonbegeleiding ondertekend met de Stichting Lunet zorg, waarbij Lunet zorg zich jegens [onderbewindgestelde 1] heeft verbonden zorg te dragen voor begeleiding en woontraining.
De huurovereenkomst en de overeenkomst van zorg en woonbegeleiding hangen met elkaar samen. In de overeenkomst van zorg en woonbegeleiding is bepaald dat er een einde komt aan het huurrecht met betrekking tot de betreffende woonruimte op het moment dat er een einde komt aan de woonbegeleiding.
Op 28 januari 2013 heeft [onderbewindgestelde 1] via een meldformulier aan Woonbedrijf verzocht toestemming te geven voor de samenwoning in de huurwoning met haar partner, [onderbewindgestelde 2] . Woonbedrijf heeft hiervoor bij brief van 27 maart 2013 toestemming gegeven en daarbij medegedeeld dat [onderbewindgestelde 2] gebonden is aan dezelfde afspraken en regels als weergegeven in de huurovereenkomst met [onderbewindgestelde 1] .
In de brief heeft Woonbedrijf tevens medegedeeld dat, indien [onderbewindgestelde 1] voor [onderbewindgestelde 2] het medehuurderschap wil aanvragen, zij moet kijken op de website van Woonbedrijf of in de Woonwijzer.
Vooralsnog is niet gebleken dat [onderbewindgestelde 1] voor [onderbewindgestelde 2] het medehuurderschap heeft aangevraagd. [onderbewindgestelde 2] staat (wel) ingeschreven aan het adres [adres] .
[onderbewindgestelde 1] en [onderbewindgestelde 2] hebben al eerder met elkaar samen gewoond in een (andere) huurwoning van Woonbedrijf aan de [adres] . [onderbewindgestelde 1] verbleef in eerste instantie in die huurwoning op basis van een DOOR! contract dat (ook) zag op woonbegeleiding. In 2010 ontving Woonbedrijf meldingen van haar huurders over overlast en bedreiging/intimidatie door [onderbewindgestelde 1] en [onderbewindgestelde 2] . Naar aanleiding van deze klachten heeft Woonbedrijf op 19 juli 2010 een gesprek met [onderbewindgestelde 1] gevoerd waarbij zij is gewezen op haar verplichtingen als huurder. In de brief van 21 juli 2010 aan [onderbewindgestelde 1] heeft Woonbedrijf de met haar gemaakte afspraken bevestigd.
Uiteindelijk is in overleg met de betrokken hulpverlening besloten om aan [onderbewindgestelde 1] een tweede kans te bieden en is zij verhuisd naar de huurwoning van Woonbedrijf aan het adres aan de [adres] , waar zij tot op heden (met [onderbewindgestelde 2] samen) woont.
In juni 2016 ontving Woonbedrijf klachten van omwonenden over overlast die [onderbewindgestelde 1] , [onderbewindgestelde 2] en de kinderen zouden veroorzaken. Woonbedrijf heeft [onderbewindgestelde 1] hierover op 27 juni 2016 een brief geschreven. Naar aanleiding van deze klachten heeft op 5 juli 2016 een gesprek plaats gevonden tussen Woonbedrijf, [onderbewindgestelde 1] en [onderbewindgestelde 2] .
Bij brief van 6 juli 2016 (productie 10 bij dagvaarding) heeft Woonbedrijf aan [onderbewindgestelde 1] en [onderbewindgestelde 2] beschreven hoe het gesprek op 5 juli 2016 is verlopen. Blijkens de inhoud van de brief hebben [onderbewindgestelde 1] en [onderbewindgestelde 2] tijdens dit gesprek aangegeven dat zij zich niet herkenden in de klachten die Woonbedrijf van omwonenden heeft ontvangen.
Op 5 december 2017 heeft er in verband met een opsporingsonderzoek een inval door de politie plaats gevonden in de door [onderbewindgestelde 1] gehuurde woning.
Naar aanleiding van het opsporingsonderzoek is er op 19 december 2017 een bestuurlijke rapportage opgemaakt die is verzonden naar Woonbedrijf en is overgelegd als productie 11 bij dagvaarding. Uit deze rapportage blijkt – voor zover van belang – het volgende:
‘(…)

Op dinsdag 5 december 2017 omstreeks 05.00 uur is binnengetreden in het pand [adres] . Er werd binnengetreden ter doorzoeking ter inbeslagneming en ter aanhouding van de bewoner, de hierboven genoemde [onderbewindgestelde 2] . Hij werd aangetroffen en aangehouden.
Tijdens het onderzoek werden in dit pand de volgende voorwerpen aangetroffen en in beslag genomen.
1. Vuurwapen, pistool, merk Cz Vzor Model 70. Dit werd aangetroffen in een kist en het bleek te zijn doorgeladen. Er bevonden zich 6 patronen in dit vuurwapen. (een in de kamer en vijf in de patroonhouder)
Dit vuurwapen werd aangetroffen in een doos die op de keukenkastjes stond.
2. Drie busjes pepperspray, merk Pfeffer Ko Fog, kleur zwart.
3. Een zak met daarin 780 gram hennep en een zak met daarin 1000 gram gedroogde henneptoppen. Dat het hier om hennep ging bleek uit organoleptisch onderzoek. Hennep is een stof genoemd op Lijst II van de Opiumwet. Deze hennep lag in een voorraadkast die vrij toegankelijk was voor de vier minderjarige kinderen.
4. Een zogenaamde BIBIGUN, zijnde een alarmpistool, merk Smith & Wesson, nummer [nummer] .
5. 7 gripzakjes met henneptoppen, variërend in gewicht van 2 tot 4 gram bruto, onder andere aangetroffen op de eettafel en in een etui op de vensterbank aan de achterzijde.
Geen der bewoners bleek bevoegd tot het voorhanden hebben van bovengenoemde wapens en/of munitie.
Derhalve werd de Wet Wapens en Munitie overtreden.
(…)

In geval van een hoeveelheid van meer dan 5 hennepstekjes of –planten of meer dan 30 gram softdrugs wordt algemeen aangenomen dat sprake is van beroeps- en bedrijfsmatige hennepteelt.
Er is dus geen sprake van een geringe hoeveelheid voor eigen gebruik.
(…)

Ik adviseer u passende maatregelen te treffen.
(…)’
Op 31 januari 2018 heeft Woonbedrijf aan [onderbewindgestelde 1] een sommatiebrief gestuurd waarin Woonbedrijf mededeelt dat zij op basis van de bevindingen van de politie bij de doorzoeking van de huurwoning voornemens is om ontbinding van de huurovereenkomst en ontruiming van het gehuurde te vorderen. Voordat zij hiertoe over gaat stelt Woonbedrijf [onderbewindgestelde 1] in de gelegenheid de huurovereenkomst vrijwillig op te zeggen.
Een kopie van deze brief is – met begeleidende brief – aan de bewindvoerder van [onderbewindgestelde 1] gestuurd. De brieven zijn overgelegd als productie 13 bij dagvaarding.
[onderbewindgestelde 1] , noch de bewindvoerder heeft de huurovereenkomst vrijwillig opgezegd.
Wel heeft de bewindvoerder aan Woonbedrijf laten weten dat [onderbewindgestelde 1] niet voornemens is aan [onderbewindgestelde 2] de toegang tot de door haar gehuurde woning te ontzeggen.
Woonbedrijf vordert  samengevat - om de bewindvoerder te veroordelen om de door [onderbewindgestelde 1] gehuurde woonruimte binnen drie dagen althans binnen veertien dagen na betekening van dit vonnis te ontruimen en ontruimd te houden met afgifte van de sleutels aan Woonbedrijf, en om de bewindvoerder te veroordelen in de kosten van deze procedure te vermeerderen met de wettelijke rente te vermeerderen met de nakosten.
Woonbedrijf heeft – zakelijk weergegeven – aan bovenstaande vorderingen ten grondslag gelegd dat er, gelet op de feiten en omstandigheden die volgen uit de binnentreding door de politie, sprake is van ernstige tekortkomingen in de nakoming van de verplichtingen van [onderbewindgestelde 1] op basis van de wet, de huurovereenkomst en de woonbegeleidingsovereenkomst. In dit soort gevallen voert Woonbedrijf een ‘zero tolerance beleid’ hetgeen betekent dat zij ontruiming van de woonruimte vordert indien de huurder niet bereid is zelf vrijwillig het gehuurde te ontruimen. Dat de woningcorporaties dit beleid voeren is al jaren bekend en er is ook aandacht aan besteed in publicaties en in huis-aan-huis bladen zodat ook [onderbewindgestelde 1] verondersteld mag worden met dit beleid bekend te zijn.
[onderbewindgestelde 1] heeft er geen blijk van gegeven de huur vrijwillig op te zeggen en ook heeft zij aangegeven dat zij [onderbewindgestelde 2] niet de deur uit wenst te zetten.
[onderbewindgestelde 1] voert verweer waarop hierna, voor zover van belang, nader zal worden ingegaan.
[onderbewindgestelde 1] heeft betwist dat Woonbedrijf een spoedeisend belang heeft bij de door haar ingestelde vordering tot ontruiming maar dit verweer slaagt niet. Gelet op de in deze procedure bekende feiten en omstandigheden en in aanmerking genomen het door Woonbedrijf gevoerde zero tolerance beleid in dit soort gevallen heeft Woonbedrijf een onmiskenbaar spoedeisend belang bij de vordering tot ontruiming van de huurwoning op korte termijn.
[onderbewindgestelde 1] heeft niet weersproken dat de politie bij het binnentreden van de door haar gehuurde woning de in de rapportage genoemde zaken heeft aangetroffen. Blijkens de rapportage gaat het om onder meer een grote hoeveelheid hennep (een hoeveelheid die de hoeveelheid die wordt aangenomen voor eigen gebruik overtreft), henneptoppen en wapens, waaronder een doorgeladen pistool met zes patronen in een doos op de keukenkast en busjes pepperspray. [onderbewindgestelde 2] heeft ter zitting nog betwist dat het pistool doorgeladen was maar wat daar ook van zij, dit neemt niet weg dat er een wapen met patronen in een doos in de keuken is aangetroffen.
De stelling van Woonbedrijf dat [onderbewindgestelde 1] van de aanwezigheid van deze zaken in de woning op de hoogte was heeft [onderbewindgestelde 1] niet betwist en is ook aannemelijk nu de zaken in de leefruimtes, zoals de keuken, van de woning zijn aangetroffen.
Deze feiten in aanmerking genomen en gelet op de door Woonbedrijf in haar dagvaarding aangehaalde bepalingen in de huurovereenkomst (in de considerans en in artikel 8.2) en de op deze overeenkomst van toepassing zijnde Algemene Huurvoorwaarden (artikel 6.7.1)
staat vast dat [onderbewindgestelde 1] te kort is geschoten in haar verplichtingen als huurder uit hoofde van de huurovereenkomst.
De vraag rijst vervolgens of de rechter in een door Woonbedrijf te voeren bodemprocedure zou oordelen dat deze tekortkoming ontbinding van de huurovereenkomst en ontruiming van het gehuurde zou rechtvaardigen en of er aanleiding is om, vooruitlopend op deze beslissing, de huurder (in dit geval de bewindvoerder) te veroordelen om het gehuurde te ontruimen.
Ingevolge artikel 6:265 BW geeft iedere tekortkoming van een partij in de nakoming van een van haar verbintenissen aan de wederpartij de bevoegdheid om de overeenkomst geheel of gedeeltelijk te ontbinden, tenzij de tekortkoming, gezien haar bijzondere aard of geringe betekenis, deze ontbinding met haar gevolgen niet rechtvaardigt.
Dit betekent dat, nu vast staat dat [onderbewindgestelde 1] tekort is geschoten in de nakoming van de huurovereenkomst, Woonbedrijf in beginsel bevoegd is om deze overeenkomst te ontbinden.
Naar het oordeel van de voorzieningenrechter zal de rechter in een bodemprocedure oordelen dat de mogelijke uitzondering (vervat in artikel 6:265 lid 1 BW), te weten dat de tekortkoming, gezien haar bijzondere aard of geringe betekenis, de ontbinding met haar gevolgen niet rechtvaardigt, zich hier niet voor doet, gelet op de hoeveelheid hennep die in de huurwoning is aangetroffen en op de vondst van het vuurwapen, de pepperspray en het alarmpistool. Gelet op de ernst van de tekortkoming acht de voorzieningenrechter de kans groot dat de rechter in een bodemprocedure zal oordelen dat het woonbelang van [onderbewindgestelde 1] en haar kinderen dient te wijken nu er een reële kans is dat er door het voorhanden hebben van een grote hoeveelheid softdrugs en overlast voor de woonomgeving ontstaat, en er door de aanwezigheid van een vuurwapen in de woning binnen handbereik een niet onaanzienlijk risico bestaat voor de veiligheid van de omwonenden. Dat de goederen inmiddels door de politie in beslag zijn genomen doet aan het overlast- en veiligheidsrisico dat door het voorhanden hebben van de goederen onmiskenbaar aanwezig is geweest niet af.
Nu, zoals hierboven overwogen, de bodemrechter in dit geval een vordering tot ontbinding van de huurovereenkomst en ontruiming van de woning naar alle waarschijnlijkheid zal toewijzen dient nog de vraag te worden beantwoord of er aanleiding bestaat voor een veroordeling in kort geding tot ontruiming van de woning vooruitlopend op de uitkomst in een bodemprocedure.
In dit verband is van belang dat Woonbedrijf een ‘zero tolerance beleid’ voert jegens huurders die zich bezighouden met activiteiten in strijd met de Opiumwet. [onderbewindgestelde 1] heeft niet weersproken dat zij van dit beleid op de hoogte was. Het volgt overigens ook uit de door Woonbedrijf in de dagvaarding geciteerde bepalingen van de huurovereenkomst die [onderbewindgestelde 1] mede ondertekend heeft.
Woonbedrijf heeft een zwaarwegend belang bij het handhaven van haar beleid en daarmee bij een snelle ontruiming van de woning nu dit ook naar andere huurders een signaal afgeeft dat dergelijke ernstige tekortkomingen waaraan [onderbewindgestelde 1] en de bij haar inwonende [onderbewindgestelde 2] zich schuldig aan hebben gemaakt niet getolereerd worden.
De stelling van [onderbewindgestelde 1] dat een veroordeling tot ontruiming in het onderhavige geval, gelet op de zware consequenties die de ontruiming zal hebben voor haar en de vier minderjarige kinderen niet proportioneel is, wordt verworpen.
Daarbij geldt allereerst dat [onderbewindgestelde 1] en [onderbewindgestelde 2] het risico op de te verwachten ontbinding van de huurovereenkomst en de nadelige gevolgen ervan zelf hebben geschapen en dat het in beginsel niet tot de taak van woningcorporaties behoort om voor onderdak te zorgen van minderjarigen, wier ouders in ernstige mate tekortschieten in de nakoming van de huurovereenkomst en die, nadat de rechter daarover heeft geoordeeld, uit een woning moeten vertrekken.
Daarnaast is onvoldoende aannemelijk dat ontruiming van het gehuurde voor [onderbewindgestelde 1] en haar kinderen tot een acute noodsituatie zal leiden. Het is op de eerste plaats de verantwoordelijkheid van de ouders zélf en niet van Woonbedrijf om de nadelige effecten van de ontruiming voor hun kinderen zoveel mogelijk te beperken en zij zijn, indien zij daarbij hulp behoeven, gehouden hulpverlenende instanties in te schakelen. [onderbewindgestelde 1] heeft overigens zelf ook aangegeven dat zij met haar gezin contact heeft met vele hulpverlenende instanties waarvan Woonbedrijf in haar dagvaarding heeft gesteld dat deze instanties op de hoogte zijn van de mogelijke ontruiming en zullen ingrijpen indien voor de kinderen van [onderbewindgestelde 1] geen adequate woonruimte wordt gevonden.
Nu er sprake is van een bewind over de goederen die toebehoren aan [onderbewindgestelde 1] , waartoe ook de uit de huurovereenkomst voortvloeiende rechten behoren, zal de bewindvoerder van [onderbewindgestelde 1] worden veroordeeld tot ontruiming van de woonruimte.
Namens [onderbewindgestelde 2] is niet gesteld of gebleken dat hij enig (huur)recht kan doen gelden jegens Woonbedrijf. Toewijzing van de ontruimingsvordering tegen de bewindvoerder van [onderbewindgestelde 1] zal voor [onderbewindgestelde 2] tot gevolg hebben dat hij als zijnde degene die met [onderbewindgestelde 1] in de huurwoning samen woont, deze woning net als [onderbewindgestelde 1] zal moeten verlaten.
Gelet op de belangen van de minderjarige kinderen van [onderbewindgestelde 1] en [onderbewindgestelde 2] zal de ontruimingstermijn gesteld worden op veertien dagen.
De bewindvoerder zal als de in het ongelijk gestelde partij in de proceskosten worden veroordeeld. De kosten aan de zijde van Woonbedrijf worden begroot op:
- dagvaarding	€ 	103,50
- griffierecht		626,00
- overige kosten		  0,00
- salaris advocaat
Totaal	€ 	1.545,50
De voorzieningenrechter
veroordeelt de bewindvoerder om binnen 14 dagen na betekening van dit vonnis de woning aan de [adres] te ontruimen met alle daarin aanwezige personen en zaken tenzij deze zaken van Woonbedrijf zijn, en de sleutels af te geven aan Woonbedrijf,
veroordeelt de bewindvoerder in de proceskosten, aan de zijde van Woonbedrijf tot op heden begroot op € 1.545,50, te vermeerderen met de wettelijke rente als bedoeld in art. 6:119 BW over dit bedrag met ingang van de vijftiende dag na betekening van dit vonnis tot de dag van volledige betaling,
veroordeelt de bewindvoerder in de na dit vonnis ontstane kosten, begroot op € 131,00 aan salaris advocaat, te vermeerderen, onder de voorwaarde dat niet binnen 14 dagen na aanschrijving aan het vonnis heeft voldaan en er vervolgens betekening van de uitspraak heeft plaatsgevonden, met een bedrag van € 68,00 aan salaris advocaat en de explootkosten van betekening van de uitspraak,
verklaart dit vonnis uitvoerbaar bij voorraad,
wijst af het meer of anders gevorderde.
Dit vonnis is gewezen door mr. E. Loesberg en in het openbaar uitgesproken op 11 april 2018.
"
ECLI_NL_RBASS_2011_BT6176.xml|True|"Vordering tot ontruiming. Nadat de huurder heeft gedreigd om de gehuurde woning op te blazen, wordt in de woning een hennepkwekerij en explosief materiaal aangetroffen. In dit geval kan gezien het gevaarzettende gedrag van gedaagde en de risico's waaraan de omwonenden zijn blootgesteld van de verhuurder niet worden verwacht dat zij een bodemprocedure afwacht. Mede gelet op de onrust die is ontstaan onder de omwonenden door hetgeen in de woning is aangetroffen, wordt de vordering tot ontruiming toegewezen.
vonnis
RECHTBANK ASSEN
Sector civiel recht
zaaknummer / rolnummer: 88491 / KG ZA 11-201
Vonnis in kort geding van 29 september 2011
in de zaak van
de stichting
STICHTING LEFIER,
gevestigd te Hoogezand,
eiseres,
advocaat mr. J. Dam-de Haan,
tegen
[GEDAAGDE],
wonende te [woonplaats],
gedaagde,
advocaat mr. S.M. Carabain-Klomp.
Partijen zullen hierna Lefier en [gedaagde] genoemd worden.

1.	De procedure
1.1.	Het verloop van de procedure blijkt uit:
-	de dagvaarding 5 september 2011;
-	de mondelinge behandeling van 15 september 2011;
-	de pleitnota van [gedaagde];
- de overige in het geding gebrachte bescheiden.
1.2.	Ten slotte is vonnis bepaald.
2.	De feiten
2.1.	Lefier verhuurt aan [gedaagde] de woning staande en gelegen aan de [adres] te [woonplaats].
2.2.	Op de huurovereenkomst zijn de zogenaamde Algemene voorwaarden van toepassing. Daarin is onder meer bepaald dat de huurder, zijn huisgenoten en zijn huisdieren aan omwonenden geen hinder of overlast mogen bezorgen.
2.3. 	Op maandag 22 augustus 2011 heeft [gedaagde] gedreigd om zijn woning op te blazen, waarna de politie een inval in de woning heeft gedaan. Bij die inval zijn vuurwerkbommen, althans meerdere explosieve materialen, gasflessen en de nodige illegale wapens aangetroffen. Tevens werd in de woning een in werking zijnde hennepplantage met in totaal 60 planten aangetroffen.
2.4.	Bij beslissing van 24 augustus 2011 heeft de voorzieningenrechter van deze rechtbank (zaaknummer 88328/KG-ZA 11-186) de vordering van Lefier strekkende tot het verkrijgen van toegang tot de huurwoning teneinde de woning te kunnen inspecteren op (brand)veiligheid, toegewezen.
2.5.	Bij beschikking van 26 augustus 2011 heeft de burgemeester van de gemeente Emmen met verwijzing naar zijn wettelijke bevoegdheden op basis van artikel 174a Gemeentewet en artikel 13b Opiumwet besloten de woning aan de [adres] tijdelijk  voor de periode van zes weken, dat wil zeggen tot en met 6 oktober 2011, te sluiten.
2.6.	Lefier heeft [gedaagde] de mogelijkheid geboden om de huurovereenkomst vrijwillig op te zeggen. [gedaagde] is hiertoe niet bereid gebleken.
2.7.	[gedaagde] verblijft op dit moment in voorarrest. Onlangs is gevangenhouding verleend tot aan de inhoudelijke strafzitting, die gepland staat op 12 november 2011.
2.8.	Hierop heeft Lefier onderhavige procedure gestart.
3.	Het geschil
3.1.	Lefier vordert   verkort weergegeven - ontruiming van de woning aan de [adres] te [woonplaats] door [gedaagde] binnen twee dagen na betekening van dit vonnis één en ander op straffe van verbeurte van een dwangsom, met machtiging van Lefier om de ontruiming zonodig zelf te doen uitvoeren met behulp van de sterke arm en met veroordeling van [gedaagde] in de kosten van de procedure.
3.2. 	Daartoe stelt Lefier, samengevat weergegeven, dat [gedaagde] in ernstige mate toerekenbaar tekort is geschoten in de nakoming van diens verplichtingen uit de huurovereenkomst. Gelet op het gedrag en de houding van [gedaagde] is er sprake van ernstig misdragen. [gedaagde] heeft gedreigd de woning op te blazen en er is daadwerkelijk zeer explosief materiaal en een professionele hennepkwekerij in de woning aangetroffen. Voorts weigert [gedaagde] Lefier de toegang tot de woning, hetgeen heeft geleid tot een eerdere kort geding procedure. Lefier is van mening dat gelet op het ernstige gevaarzettende karakter van zowel de aanwezigheid van explosieven als de hennepkwekerij, niet langer van haar gevergd kan worden dat zij uitvoering geeft aan de huurovereenkomst. Lefier wijst er op dat er door het gedrag van [gedaagde] en de aangetroffen materialen, hetgeen breed in de krant is uitgemeten, veel onrust is ontstaan in de omgeving en dat de tijdelijke sluiting van de woning door de burgemeester van de gemeente Emmen slechts een beperkte maatregel is.
Verder is niet zeker wanneer de detentie van [gedaagde] zal eindigen.
3.3.	Het verweer van [gedaagde] strekt tot afwijzing van de vordering. Daartoe voert [gedaagde] aan, samengevat weergegeven, dat geen sprake is van spoedeisend belang. [gedaagde] betwist dat er sprake is van een zodanig ernstig bedreigende situatie dat de normale weg van een bodemprocedure niet kan worden afgewacht. De politie heeft de hennepkwekerij ontmanteld en de explosieven zijn opgeruimd. De rust in de omgeving wordt gewaarborgd door de sluiting van de woning door de burgemeester. Ook verblijft [gedaagde] momenteel in voorarrest. Onduidelijk is of [gedaagde] zich zelfstandig staande kan houden in de maatschappij, echter totdat duidelijk is wat in de toekomst qua huisvesting het beste voor [gedaagde] is, wenst hij zijn woning aan de [adres] te houden. Ontruiming is feitelijk ook onmogelijk omdat [gedaagde] gedetineerd zit en geen goede nieuwe woonruimte heeft waar hij zijn meubilair naar toe kan brengen.
De hennepkwekerij wordt door [gedaagde] niet betwist. Hij gebruikt zelf hennep om de pijn in zijn rug te bestrijden. De door [gedaagde] geuite dreiging wordt niet betwist, maar zou te wijten zijn aan het feit dat er mogelijk in de ontwikkeling bij [gedaagde] iets niet goed is gegaan. [gedaagde] wijst er op dat hij aan de dreiging (opblazen van de woning) ook geen gevolg heeft gegeven. [gedaagde] heeft recht op een eerlijke behandeling tijdens een bodemprocedure waarbij gedegen wordt gekeken naar zijn belangen. Dan is er ook meer duidelijk over de aard en de omvang van de vermeende gevaarzetting in de woning aan de [adres], de geïndiceerde straf en de mogelijkheden om het recidivegevaar te beperken. Als gaandeweg de bodemprocedure blijkt dat [gedaagde] zijn huurwoning dient te verlaten, dan heeft hij de tijd om samen met de hulpverlening vervangende woonruimte te zoeken, al dan niet beschermd.
4.	De beoordeling
4.1.	De voorzieningenrechter stelt voorop dat de gevorderde ontruiming van woonruimte een vergaande maatregel is, die diep ingrijpt in het woonrecht en de daarmee verbonden huurbescherming van de huurder. Voor de toewijsbaarheid van een dergelijke vordering dient dan ook niet alleen te worden beoordeeld of aannemelijk is dat de huurovereenkomst in een bodemprocedure ontbonden zal worden, maar tevens of sprake is van een situatie die zodanig ernstig of acuut is dat van een verhuurder niet kan worden gevergd dat hij een bodemprocedure afwacht. Daartoe overweegt de voorzieningenrechter als volgt.

4.2. 	Naar het oordeel van de voorzieningenrechter handelt [gedaagde] in strijd met de tussen hem en Lefier gesloten huurovereenkomst en de op die overeenkomst van toepassing zijnde algemene voorwaarden. In de woning is immers een in werking zijnde   hennepkwekerij (60 planten) en explosief materiaal aangetroffen, hetgeen door [gedaagde] niet wordt betwist. Het hebben van een hennepkwekerij en explosief materiaal in de woning levert een ernstige tekortkoming op in de nakoming van zijn verplichting zich als een goed huurder te gedragen en aannemelijk is dan ook dat de huurovereenkomst in een bodemprocedure ontbonden zal worden. Dat [gedaagde] zelf hennep gebruikt in verband met zijn rugklachten en dat er in zijn ontwikkeling mogelijk iets niet helemaal goed is gegaan, hij zou bepaalde copingsvaardigheden missen, maakt dat niet anders. Voorzover [gedaagde] met een beroep op deze omstandigheden betoogt dat de tekortkoming niet aan hem toerekenbaar is, geldt immers dat toerekenbaarheid van een tekortkoming geen voorwaarde is voor ontbinding van de huurovereenkomst, hetgeen eveneens geldt voor de gevorderde ontruiming. Gezien de aard en ernst van de gedragingen, is naar voorlopig oordeel evenmin sprake van een tekortkoming van geringe betekenis.
4.3.	In dit geval kan gezien het gevaarzettende gedrag van [gedaagde] en de risico's waaraan de omwonenden zijn blootgesteld van Lefier niet worden verwacht dat zij de uitkomst van een bodemprocedure afwacht. Dit te meer nu Lefier ter zitting onweersproken heeft aangevoerd dat er als gevolg van berichtgeving in de krant over hetgeen door de politie in de woning is aangetroffen onrust is ontstaan in de omgeving in een zodanige mate, dat bij een eventuele terugkeer van [gedaagde] in de woning moet worden gevreesd voor de reactie van de omwonenden. De voorzieningenrechter acht de gevorderde ontruiming dan ook gerechtvaardigd, met dien verstande dat de gevorderde ontruimingstermijn wordt verlengd aldus dat [gedaagde] de woning uiterlijk dient te ontruimen voor 6 oktober 2011, zijnde de datum waarop de tijdelijke sluiting van de woning door de burgemeester van de gemeente Emmen afloopt. Lefier heeft ter zitting aangegeven dat zij reeds met de hulpverlenende instanties een traject in gang heeft gezet om goede vervangende huisvesting c.q. opvang voor [gedaagde] te realiseren zodra hij uit detentie komt, en zo nodig voor de opslag van zijn inboedel zal zorgen.
4.4.	De gevorderde machtiging om de ontruiming zo nodig zelf te doen bewerkstelligen al dan niet met behulp van de sterke arm, zal niet worden toegewezen, nu dit
niet op de wet is gegrond.
4.5.	Nu [gedaagde] in voorarrest verblijft, zodat de ontruiming niet in zijn macht ligt, zal de gevorderde dwangsom worden afgewezen.
4.6.	[gedaagde] zal als de in het ongelijk gestelde partij in de proceskosten worden veroordeeld. De kosten aan de zijde van Lefier worden begroot op:
- dagvaarding	€ 	90,81
- griffierecht		560,00
- salaris advocaat		816,00
Totaal	€ 	1.466,81

5.	De beslissing
De voorzieningenrechter
1. veroordeelt [gedaagde] om uiterlijk voor 6 oktober 2011 het pand aan de [adres] te [woonplaats] met al het zijne en de zijnen te ontruimen en te verlaten,
2. veroordeelt [gedaagde] in de proceskosten, aan de zijde van Lefier tot op heden begroot op € 1.466,81,
3. verklaart dit vonnis tot zover uitvoerbaar bij voorraad,
4. wijst het meer of anders gevorderde af.
Dit vonnis is gewezen door mr. M.E. van Rossum, bijgestaan door mr. L.A. Post, griffier, en in het openbaar uitgesproken op 29 september 2011.
"
ECLI_NL_RBAMS_2015_2406.xml|True|"KG. Overlast. Ontruiming. Woningcorporatie moet aanbod beschikbare andere woonruimte nog twee weken gestand doen.

Afdeling privaatrecht - team kanton
zaaknummer: 3944452  KK EXPL  15-345
vonnis van:  24 april 2015
fno.:  7545
I n z a k e
gevestigd te Amsterdam
eiseres, nader te noemen: Ymere
gemachtigde: mr. H.M.G. Brunklaus
t e g e n
beiden wonende te [woonplaats]
gedaagden, nader te noemen:  [gedaagden 1] en [gedaagden 2]
gemachtigde: mr. M. Kikkert
Bij dagvaarding van 17 maart 2015, met producties, heeft Ymere een voorziening gevorderd.
Ter terechtzitting van 9 april 2015 heeft de mondelinge behandeling plaatsgevonden. Ymere is verschenen bij [naam 1] en [naam 2], vergezeld door de gemachtigde. Tevens waren aanwezig de bovenburen van [gedaagden 1] en [gedaagden 2], [naam 3] en [naam 4]. [gedaagden 1] en [gedaagden 2] zijn verschenen, vergezeld door de gemachtigde.
Beide partijen hebben op voorhand stukken in het geding gebracht. Partijen hebben ter zitting hun standpunten toegelicht.
Vervolgens is de zaak aangehouden teneinde Ymere in de gelegenheid te stellen om te onderzoeken of een woning aan de [adres] te [plaats] aan [gedaagden 1] is aangeboden.  Bij faxbericht van 16 april 2015 heeft de gemachtigde van Ymere de kantonrechter hierover bericht en verzocht vonnis te wijzen.
1. Als uitgangspunt geldt het volgende.
Ymere, althans haar rechtsvoorgangster Woningstichting Zomers Buiten, verhuurt met ingang van 21 oktober 2000 aan [gedaagden 1] woonruimte aan de              [adres] te [plaats] (hierna: het gehuurde). De huurprijs bedraagt thans € 499,08 per maand, exclusief bijkomende kosten.
Het gehuurde betreft een sociale huurwoning met een oppervlakte van ongeveer 60 m² en een berging van ongeveer 18m ². De berging van [gedaagden 1] is gelegen op de 4e verdieping, de overige verdiepingen zijn verhuurd aan derden.
In artikel 5 van de op de huurovereenkomst toepasselijke Algemene
Huurvoorwaarden voor zelfstandige woonruimte is het volgende bepaald:
""5.2 Huurder zal de woning als een goed huurder gebruiken en onderhouden. Hij zal daarbij de voorschriften van en vanwege de verhuurder ten aanzien van de in de woning aanwezige installaties en voorzieningen in acht nemen.
Huurder zal zich onthouden van gedragingen, van welke naar algemeen gangbare opvattingen mag worden aangenomen, dat zij schade veroorzaken aan de woning of aan naburige woningen, dan wel overlast aan de omwonenden veroorzaken of kunnen veroorzaken.""
Ymere verhuurt woonruimte aan [adres] aan [naam 3] en [naam 4], die daar samen met hun jonge dochter wonen.
[naam 3] heeft op 19 augustus 2009 bij de politie aangifte gedaan van eenvoudige mishandeling door [gedaagden 1].
[naam 4] heeft op 19 september 2009 bij de politie aangifte van belediging door [gedaagden 1]. De officier van justitie van het Arrondissementsparket Amsterdam heeft [gedaagden 1], om strafvervolging te voorkomen, een schikkings-bedrag van € 200,00, aangeboden. [gedaagden 1] heeft dit bedrag voldaan.
In de periode tussen 22 oktober 2008 tot en met 11 januari 2012 zijn over het adres van het gehuurde en [adres] door de politie in totaal 28 registraties opgenomen, waarvan een groot aantal ziet op het veroorzaken van (geluids)overlast door [gedaagden 1]. Een zestal registraties ziet op het veroorzaken van (geluids)overlast door [naam 3] en [naam 4].
In juni 2012 is door [gedaagden 1] en [naam 3]/[naam 4] een bemiddelingstraject gevolgd bij Stichting Beter Buren. Deze bemiddelingspoging is niet geslaagd.
[naam 3] heeft op 23 november 2012 bij de politie aangifte gedaan van belediging door [gedaagden 1].
In augustus 2013 heeft [gedaagden 1] ermee ingestemd te verhuizen en dat Ymere hem twee passende woningen zal aanbieden, waarbij [gedaagden 1] een verhuiskostenvergoeding wordt aangeboden van € 1.500,00. In overleg met [gedaagden 1] zou worden bepaald in welke buurt een andere woning zal worden aangeboden.
Bij brief van 15 augustus 2013 is [gedaagden 1] daarmee akkoord gegaan. [gedaagden 1] heeft daarbij Ymere verteld dat hij met [gedaagden 2] samenwoont.
Tijdens een gesprek op 26 augustus 2013 heeft [gedaagden 1] aan Ymere meegedeeld dat hij in [plaats] wil wonen.
[gedaagden 1] bewoont het gehuurde samen met [gedaagden 2], met wie hij een affectieve relatie heeft gehad. Door de gezinssamenstelling (tweepersonenhuishouding) komt [gedaagden 1] in aanmerking voor een woning van maximaal 59m².
Inmiddels heeft Ymere vijf woningen aan [gedaagden 1] aangeboden. [gedaagden 1] heeft de woningen geweigerd. De laatst aangeboden woonruimte aan de [adres] te [plaats] houdt Ymere voor [gedaagden 1] (en [gedaagden 2]) gereserveerd.
2. Ymere vordert dat [gedaagden 1] en [gedaagden 2] bij vonnis, uitvoerbaar bij voorraad, veroor-deeld zullen worden om het gehuurde te ontruimen, met machtiging van Ymere om bij gebreke daarvan deze ontruiming op kosten van [gedaagden 1] en [gedaagden 2] te doen bewerk-stelligen met behulp van de sterke arm van justitie en politie, en met veroordeling van [gedaagden 1] en [gedaagden 2] in de proceskosten.
3. Ymere stelt hiertoe - samengevat - dat [gedaagden 1] tekort is geschoten in de nakoming van zijn verplichtingen als huurder door overlast aan [naam 3] en [naam 4] te veroorzaken ondermeer door hun dochter te intimideren. Ymere verwijst in dit verband onder meer naar de aangiftes van [naam 3] en [naam 4], het mutatieoverzicht van de politie en een incident dat zich in juni 2013 heeft voorgedaan waarbij [gedaagden 1] achter [naam 4] en haar dochter de trap op is gestormd met ontbloot bovenlijf en een ijzeren voorwerp in zijn hand.
4. [gedaagden 1] heeft uiteindelijk ingestemd met verhuizing naar andere passende woonruimte waarbij hem twee aanbiedingen zouden worden gedaan. Ymere heeft uit coulance toegestaan dat [gedaagden 1] meerdere aanbiedingen heeft gekregen. Uiteindelijk zijn vijf passende woningen aangeboden. Op de door Ymere als laatste aangeboden woning aan de [adres] in [plaats] heeft [gedaagden 1] niet gereageerd. Nu [gedaagden 1] weigert passende woonruimte te accepteren, rest Ymere geen andere mogelijkheid dan bij wijze van voorlopige voorziening ontruiming van de woning te vorderen. Ymere werpt de mogelijkheid op om daarbij te bepalen dat zij aan de veroordeling geen rechten kan ontlenen indien [gedaagden 1] de aangeboden woning aan de [adres] te [plaats] alsnog accepteert.
5. [gedaagden 1] voert - samengevat - het volgende verweer. [gedaagden 1] betwist dat hij overlast veroorzaakt. Volgens [gedaagden 1] wordt de gestelde overlast niet ondersteund door objectieve bewijsstukken. De aangiftes hebben bovendien niet tot strafvervolging geleid. Volgens [gedaagden 1] betreft het wederzijdse klachten en ondervindt hij geluidsoverlast van [naam 3] en [naam 4]. Op de door hem geuite overlast en onderhoudsklachten heeft Ymere niet adequaat gereageerd.
6. [gedaagden 1] is niettemin bereid om te verhuizen naar een vergelijkbare woning en heeft zelf ook actief naar woonruimte gezocht. Ymere heeft [gedaagden 1] geen redelijk voorstel voor een andere woning gedaan. De woonoppervlakte van de woning aan de [adres] is circa 20m² kleiner dan het gehuurde. Omdat [gedaagden 1] en [gedaagden 2] huisgenoten zijn, is de woonruimte te klein.
7. Tenslotte stelt [gedaagden 1] dat Ymere hem een woning heeft aangeboden aan de [adres] te [plaats] waarmee hij akkoord kan gaan omdat deze vergelijkbaar is qua oppervlakte en in de buurt van de woning van zijn oma is gelegen. Daar wil hij graag gaan wonen.
8. In dit kort geding dient te worden beoordeeld of de in deze zaak aannemelijk te achten omstandigheden een ordemaatregel vereisen dan wel of de vordering van Ymere in een bodemprocedure een zodanige kans van slagen heeft dat het gerechtvaardigd is op de toewijzing daarvan vooruit te lopen door het treffen van een voorziening zoals gevorderd. Het navolgende behelst dan ook niet meer dan een voorlopig oordeel over het geschil tussen partijen.
9. Allereerst betwisten [gedaagden 1] en [gedaagden 2] dat Ymere een spoedeisend belang heeft bij de gevraagde voorzieningen. Nu Ymere een vervangende woning aan [gedaagden 1] heeft aangeboden en deze voor hem gereserveerd houdt, wordt geoordeeld dat sprake is van een spoedeisend belang voor Ymere bij de gevraagde voorzieningen.
10. Geoordeeld wordt voorts dat in deze procedure voldoende aannemelijk is geworden dat in het trappenhuis van het gehuurde sprake is van een -bijna- onhoudbare situatie. De verhoudingen tussen partijen zijn geëscaleerd en er dient een einde aan te komen, mede gelet ook op de klachten die de nog jonge dochter van [naam 3] en [naam 4] ondervindt van de situatie. Of dat (alleen) aan [gedaagden 1] (en [gedaagden 2]) verweten kan worden of in (min of meer) gelijke mate aan [naam 3] en [naam 4], kan echter niet zonder nader onderzoek worden vast gesteld. Daartoe is nader bewijslevering noodzakelijk en daar leent deze procedure zich niet voor.
11. Vast staat echter daarnaast dat [gedaagden 1] (en [gedaagden 2]) de bereidheid heeft gehad te verhuizen en zich daartoe in augustus 2013 heeft verplicht. Aan deze afspraak kan Ymere [gedaagden 1] (en [gedaagden 2]) houden.
12. [gedaagden 1] heeft ter zitting gesteld dat Ymere hem voorafgaand aan deze procedure een woning aan de [adres] in [plaats] heeft aangeboden. Ymere heeft na afloop van de zitting laten weten dat de woning per abuis aan [gedaagden 1] is aangeboden,  omdat de woning aan de [adres] reeds voor hem was gereserveerd, dat daarom de woning aan de [adres] niet had mogen worden aangeboden en inmiddels ook niet meer beschikbaar is. Dat is een (onnodig) formele houding van Ymere en spijtig, aangezien anders de situatie al was opgelost. Het betekent echter niet, dat [gedaagden 1] en [gedaagden 2] daarom niet meer zouden hoeven te verhuizen.
13. Naar de kantonrechter begrijpt is het grootste bezwaar van [gedaagden 1] tegen de aange-boden woning aan de [adres] de oppervlakte van de woning. De woning is, uitgaande van de door Ymere overgelegde stukken, circa 18m² kleiner dan de huidige woonruimte van [gedaagden 1]. Dat betekent echter nog niet dat de woning aan de [adres] te [plaats] niet passend voor [gedaagden 1] is. De woning beschikt over twee afzonderlijke slaapkamers op de tweede verdieping en een berging op de zolderetage. Daarnaast beschikt de woning over een grote tuin. Dat een van de slaapkamers naar de mening van [gedaagden 1] te klein is, leidt niet tot een ander oordeel. [gedaagden 1] en [gedaagden 2] kunnen immers ieder over een eigen slaapkamer beschikken. De kantonrechter is dan ook voorshands van oordeel dat de woning aan de [adres] passende woonruimte voor [gedaagden 1] en [gedaagden 2] is en van hen gevergd kan worden naar de [adres] te [plaats] te verhuizen.
13. Teneinde [gedaagden 1] in staat te stellen de woning aan de [adres] alsnog te aanvaarden zal worden bepaald dat Ymere aan de veroordeling tot ontruiming geen rechten zal kunnen ontlenen indien [gedaagden 1] binnen twee weken na heden alsnog de woning aan de [adres] te [plaats] accepteert.
15. De kantonrechter is daarbij wel van oordeel dat indien er binnen zes maanden na het wijzen van dit vonnis alsnog een vergelijkbare woning van Ymere beschikbaar komt aan de [adres] te [plaats], waarvoor [gedaagden 1] op grond van de toepasselijke woonruimteverdelingsregels in aanmerking komt, Ymere deze aan [gedaagden 1] dient aan te bieden. Dat [gedaagden 1] dan inmiddels met [gedaagden 2] naar de [adres] is verhuisd, maakt geen verschil. [gedaagden 1] kan in dat geval kiezen of hij met [gedaagden 2] naar de woning aan de [adres] wenst te verhuizen. Als daar eerder woonruimte vrij komt, kan zelfs (mogelijk) rechtstreeks één verhuizing worden gerealiseerd.
16. De gevorderde machtiging tot ontruiming door Ymere zelf is niet toewijsbaar. Ook  de gevorderde kosten voor een gedwongen ontruiming zijn voorshands niet toewijsbaar, omdat onvoldoende duidelijk is dat deze kosten daadwerkelijk zullen worden gemaakt en wat de hoogte van die kosten zullen zijn.
17. Hoewel [gedaagden 1] en [gedaagden 2] hebben verzocht dit vonnis niet uitvoerbaar bij voorraad te verklaren, zal hier geen gevolg aan worden gegeven omdat zulks niet strookt met de aard van een kort geding vonnis. Indien een afweging van belangen zou meebrengen dat onmiddellijke tenuitvoerlegging achterwege moet blijven, dan zou de gevraagde voorziening moeten worden geweigerd. Dit is in dit geding, zoals hiervoor overwogen, niet het geval.
18. De kantonrechter ziet in de uitkomst van de procedure aanleiding om de proceskosten te compenseren, in die zin dat iedere partij de eigen kosten draagt.
De kantonrechter:
veroordeelt [gedaagden 1] en [gedaagden 2] om het gehuurde aan de [adres] te [plaats] met al wie en al wat zich daarin vanwege [gedaagden 1] en [gedaagden 2] bevindt, binnen één maand na de betekening van dit vonnis te ontruimen en te verlaten en met overgifte van de sleutels geheel ter vrije beschikking van Ymere te stellen, welke ontruiming zo nodig door de deurwaarder bewerkstelligd kan worden met behulp van de sterke arm conform het in artikel 555 e.v. jo. 444 Rv bepaalde;
bepaalt dat Ymere aan deze veroordeling tot ontruiming jegens [gedaagden 1] en [gedaagden 2] geen rechten zal kunnen ontlenen indien en voorzover [gedaagden 1] binnen twee weken na betekening van dit vonnis heeft ingestemd met het aangaan van een huurovereenkomst voor de woning aan de [adres] of een woning aan de [adres] te [plaats] en in verband daarmee met een beëindiging van de huidige huurovereenkomst per de datum dat de verhuizing naar de laatstbedoelde woning door [gedaagden 1] en [gedaagden 2] gerealiseerd kan worden;
compenseert de proceskosten aldus, in die zin dat iedere partij de eigen kosten draagt;
verklaart de veroordelingen uitvoerbaar bij voorraad;
wijst af het meer of anders gevorderde.
Aldus gewezen door mr. M.V. Ulrici, kantonrechter, en uitgesproken ter openbare terechtzitting van 24 april 2015 in tegenwoordigheid van de griffier.

Griffier 						Kantonrechter
"
ECLI_NL_RBALM_2009_BK4850.xml|True|"Ontruiming woning in verband met hennepteelt/hoofdelijke aansprakelijkheid medehuurder.
RECHTBANK ALMELO
Sector civiel recht
zaaknummer: 106382 / KG ZA 09-347
datum vonnis: 20 november 2009 (gc)
Vonnis van de voorzieningenrechter in de rechtbank Almelo, rechtdoende in kort geding, in de zaak van:
de stichting
Woningstichting X,
gevestigd te Enschede,
eiseres,
advocaat: mr. R.J. Leijssen te Enschede,
tegen
1.	Y,
verder te noemen X, en
2.	Z,
verder te noemen Z,
beiden wonende te Enschede,
gedaagden,
advocaat: mr. M.E. Kikkert te Enschede.
Het procesverloop
Eiseres heeft gevorderd als vermeld in de dagvaarding.
De zaak is behandeld ter terechtzitting van 13 november 2009. Ter zitting zijn verschenen: mevrouw C. P. en mevrouw G. ter B., beiden woonconsulent bij eiseres, vergezeld door mr. Leijssen en mevrouw Z vergezeld door mr. Kikkert. De standpunten zijn toegelicht.
Het vonnis is bepaald op vandaag.
De beoordeling van het geschil en de motivering van de beslissing
1.	In deze zaak staat het navolgende vast.
-	Gedaagden huren sinds 24 december 1998 van eiseres de woning staande en gelegen aan de …… te …... Op de huurovereenkomst is het huurreglement van toepassing.
-	Op 16 september 2009 heeft de politie een inval gedaan in genoemde huurwoning en geconstateerd is dat de woning is gebruikt voor het bedrijfsmatig en professioneel kweken van hennep.
2.	Bij dagvaarding vordert eiseres, kort gezegd, de ontruiming van gedaagden, de ontruiming te mogen bewerkstelligen met behulp van de sterke arm en om gedaagden te veroordelen in de kosten van de onderhavige procedure.
3.	Eiseres stelt daartoe dat geconstateerd is dat sprake was van een hennepkwekerij op de zolder van de door gedaagden gehuurde woning. Het kweken van hennep is een onherstelbare wanprestatie en rechtvaardigt op grond van artikel 6:265 BW de ontbinding van de huurovereenkomst en om vooruitlopend daarop de ontruiming van de woning te vorderen. De kweek gaat gepaard met een hoge luchtvochtigheidsgraad en veel warmte. Hierdoor ontstaat schade aan de woning. Bovendien is op grond van het huurreglement bedrijfsmatig gebruik van de woning verboden. Uit het door de politiebeambten opgemaakte proces-verbaal blijkt dat sprake was van een professionele en bedrijfsmatige kwekerij, die geschat werd op tenminste tachtig planten. Z stelt weliswaar dat haar echtgenoot de kwekerij heeft ingericht en dat zij daarvan niet op de hoogte was, maar ten tijde van de inval heeft zij anders verklaard. Bovendien is zij als mede-huurder op grond van de artikelen 7:266 lid 2 en 7:267 lid 4 BW hoofdelijk aansprakelijk. Nu de ontbinding op grond van wanprestatie vast staat, kan vooruit lopend daarop in kort geding de ontruiming worden uitgesproken.
4.	Z heeft verweer gevoerd. Allereerst heeft zij gesteld dat eiseres geen spoedeisend belang bij haar vordering heeft. Eiseres deelt slechts mee dat het vast beleid is dat zij in geval van hennepkwekerijen in alle gevallen onmiddellijk ontruiming vordert. Bij de vraag of sprake is van een spoedeisend belang dient een afweging plaats te vinden van de belangen van partijen, beoordeeld naar de toestand ten tijde van de uitspraak. Eiseres heeft gesteld dat er schade aan de woning wordt toegebracht omdat de kweek gepaard gaat met een hoge luchtvochtigheidsgraad en warmte, en dat sprake is van overlast. Deze stellingen heeft zij echter niet concreet gemaakt en dus is onvoldoende gesteld om de mogelijk voor de belangenafweging van belang zijnde aspecten te kunnen aannemen. Daarnaast is de gevorderde voorziening verre van voorlopig. Na ontruiming zal terugkeer in de woning door Z niet meer mogelijk zijn aanzien de woning aan een ander zal zijn verhuurd. Om die reden moet in kort geding terughoudend met tot ontruiming strekkende vorderingen worden omgegaan. Bovendien is de kwekerij al op 16 september 2009 ontmanteld en uit niets blijkt dat het gevaar voor recidive aanwezig is. De kwekerij was immers aangelegd door X, die nu feitelijk niet meer in de woning woont.
4.1	Z betwist dat sprake was van een in werking zijnde hennepkwekerij, laat staan dat sprake was van het bedrijfsmatig en professioneel kweken van hennep. Bij het onderzoek door de politie zijn op de zolder ook geen attributen aangetroffen die wijzen op het bestaan van een dergelijke kwekerij. Er is eerder sprake van een amateuristische vorm van thuisteelt en gelet daarop kan niet worden geoordeeld dat sprake is van slecht huurderschap. Verder stelt Z dat het aanwezig hebben van een installatie, zonder dat zij wist dat deze installatie aanwezig was, op zich onvoldoende is om de conclusie te rechtvaardigen dat zij geen goede huurder zou zijn. Het gedrag van een huurder gaat de verhuurder pas aan als het gedrag overlast, schade of gevaar veroorzaakt of een aanzienlijke kans daarop in het leven roept of in strijd is met het huurcontract op een manier die ertoe doet. Daarvan is hier geen sprake en van wanprestatie die ontbinding rechtvaardigt is dan ook geen sprake.
5.	De voorzieningenrechter overweegt dat eiseres voldoende aannemelijk heeft gemaakt dat zij een spoedeisend belang heeft bij een voorlopige voorziening als gevorderd en dat de uitkomst van een bodemprocedure niet kan worden afgewacht, gelet op de aard van de verwijten die gedaagden worden gemaakt. Daarmee komt de voorzieningenrechter toe aan een materiële beoordeling van het geschil.
6.	De voorzieningenrechter overweegt dat de vordering van eiseres kan worden toegewezen. Bij de politie Twente is op 21 augustus 2009 een anonieme melding ingekomen dat zich een hennepplantage zou bevinden in de door gedaagden gehuurde woning aan de ….. te …….. De tip bestond uit de informatie, dat de kwekerij zich op zolder zou bevinden en dat het raam van de zolder zou zijn geblindeerd, dat om de zoveel weken mensen zouden komen die met dozen en vuilniszakken aan het sjouwen zijn en dat sprake was van stankoverlast. Uit het door de politiebeambten opgemaakte proces-verbaal blijkt dat zij door Z zijn toegelaten tot de woning en dat zij heeft erkend dat zich op de zolder een hennepkwekerij bevond. De betreffende politiebeambten hebben geconstateerd dat op de zolder inderdaad een hennepkwekerij was ingericht, dat de kwekerij was geoogst en dat de toppen van de hennepplaten lagen te drogen. Ter zitting is door Z naar voren gebracht dat haar echtgenoot de kwekerij had ingericht en dat zij daarvan geen weet heeft gehad. Gelet op de informatie die de anonieme tipgever heeft verschaft gezien in samenhang met de op de zolder aangetroffen hennepkwekerij, staat naar het oordeel van de voorzieningenrechter vast dat in ieder geval de echtgenoot van Z op bedrijfsmatige wijze hennep heeft gekweekt in de woning. Dat sprake was van stankoverlast en dat regelmatig mensen met dozen en zakken in de weer waren wijst ook op de aanwezigheid van een bedrijfsmatige en professionele kwekerij. Het verweer van gedaagde dat het niet ging om een professionele of bedrijfsmatige kwekerij faalt om die reden.
6.1	Het verweer van Z dat zij geen weet heeft gehad van de aanwezigheid van de hennepkwekerij, kan Z geen soelaas bieden. Volgens het door de politiebeambten opgemaakte proces-verbaal heeft zij immers op 16 september 2009 erkend dat zich in de woning deze hennepkwekerij bevond. Overigens doet het er niet toe of Z wel of geen weet heeft gehad van de aanwezigheid van een hennepkwekerij. Zij is als (contractueel) medehuurder hoofdelijk aansprakelijk is voor de nakoming van de verplichtingen zoals die voortvloeien uit de huurovereenkomst en het daarop van toepassing zijnde huurreglement. Ook voor de onderhavige tekortkoming is Z hoofdelijk aansprakelijk (HR 9 december 2005, NJ 2006, 153).  Gelet op het voorgaande heeft eiseres dan ook het recht om op grond van artikel 6:265 BW in een bodemprocedure de overeenkomst te ontbinden en om, vooruitlopend daarop, de ontruiming te vorderen.
7.	De gevorderde termijn om gedaagden te gebieden om de woning binnen zeven dagen na betekening van het vonnis te ontruimen is naar het oordeel van de voorzieningenrechter te kort. Gedaagden zullen bij de reguliere woningbouwverenigingen op een zwarte lijst terecht komen en in de particuliere sector vervangende woonruimte moeten zoeken. De voorzieningenrechter zal de termijn aldus verlengen dat gedaagden uiterlijk voor 16 januari 2010 de woning zal moeten hebben verlaten.
8. 	De gevorderde machtiging om de ontruiming zo nodig zelf te doen uitvoeren met behulp van de sterke arm van justitie zal worden afgewezen, omdat zij ingevolge artikel 556 lid 1 en artikel 557 Rv overbodig is.
De beslissing
De voorzieningenrechter:
I.	Veroordeelt gedaagden om voor 16 januari 2010 de woning staande en gelegen aan de Dennenweg 80 te Enschede met al het hunne en de hunnen te ontruimen en te verlaten.
II.	Veroordeelt gedaagden in de kosten van dit geding, tot op deze uitspraak aan de zijde van eiseres begroot op € 334,25 aan verschotten en € 527,00 aan salaris van de advocaat.
III.	Verklaart dit vonnis tot zover uitvoerbaar bij voorraad.
IV.	Wijst af het meer of anders gevorderde.
Dit vonnis is gewezen te Almelo door mr. Koopmans, voorzieningenrechter, en uitgesproken ter openbare terechtzitting van 20 november 2009, in tegenwoordigheid van de griffier.
"
ECLI_NL_RBARN_2006_AX1833.xml|True|"Eindvonnis waarin vordering tot ontbinding en ontruiming huur wordt toegewezen. Huurders hebben zich niet als goed huurders gedragen nu zij ten onrechte geklaagd hebben over het gedrag van hun buren.
Vonnis
RECHTBANK ARNHEM
Sector kanton
Locatie Nijmegen
zaakgegevens	378224 \ CV EXPL  05-591 \ 19bw
uitspraak van	28 april 2006
Vonnis
in de zaak van
de stichting Stichting Talis, h.o.d.n. Talis Woondiensten
gevestigd te Nijmegen
gemachtigde Tomlow Advocaten
eisende partij
tegen
1.
[huurder]
wonende te Nijmegen
gemachtigde mr. J. van Delft
2.
[huurster]
wonende te Nijmegen
gemachtigde mr. J. van Delft
gedaagde partij
Partijen worden ook in dit vonnis Talis, [huurder], [huurster] en, laatstgenoemden gezamenlijk, [huurders] genoemd.
1.	De procedure
Het verloop van de procedure blijkt uit
- het tussenvonnis van 29 juli 2005
- het procesverbaal van getuigenverhoor aan de kant van Talis van 6 februari 2006, waar [getuige 1], [getuige 2] en [getuige 3] als getuigen zijn gehoord
- het procesverbaal van tegengetuigenverhoor van 7 maart 2006, waar [huurder], [huurster], [getuige 4], zuster van [huurster], en [getuige 5] als getuigen zijn gehoord.
2.	De verdere beoordeling
2.1	Wat in voornoemd tussenvonnis is overwogen wordt hier overgenomen.
2.2	In dat vonnis is Talis toegelaten tot het bewijs van feiten en/of omstandigheden waaruit kan volgen dat [huurders] zonder serieuze reden veelvuldig bij verschillende instanties over (het gedrag van) de familie [x] en haar bezoekers heeft geklaagd en/of hen heeft geïntimideerd en bedreigd, met de kennelijke bedoeling te bewerkstelligen dat de familie [x] haar woning zou moeten verlaten.
2.3	Talis heeft drie getuigen laten horen en [huurders] in tegengetuigenverhoor vier.
2.4	De getuige [getuige 1] heeft verklaard:
""Ik werk sinds september 2001 bij Talis in de functie van Hoofd Vestiging. Dat is een leidinggevende middenkaderfunctie. De woonconsulenten rapporteren aan mij over wat er aan problemen leeft in, in dit geval, de Kolpingwijk. In extreme situaties treed ik zelf op. Behalve van de woonconsulenten ontvang ik ook informatie van twee buurtconciërges en van de opzichter. Achtereenvolgens hebben in deze kwestie de woonconsulenten Hilda Menke, Marja Klabbers en Maurice Schweitzer gerapporteerd. Sinds ongeveer 2000 kreeg ik van Hilda Menke heel incidenteel berichten dat er klachten waren van de [huurders] over hun buren, de familie [x]. Dat heeft tot eind 2003 geduurd. Wij hebben daarop de gebruikelijke actie ondernomen: gesprekken met alle betrokkenen. Die zijn gevoerd door Hilda Menke. Op een gegeven moment, dat was in december 2002, zo heb ik nagezocht, hebben wij een brief geschreven aan de [huurders] dat wij stopten met bemiddelen omdat er geen sprake was van ernstige woonoverlast en dat we geen dader of slachtoffer konden traceren. Op dat bericht is van de [huurders] geen reactie gekomen.
In die periode hebben wij van de familie [x] geen klachten gehad. Ze waren vooral bang, zo hoorde ik van de woonconsulente.
Eind 2003 ontving mevrouw Klabbers van de [huurders] klachten over geluidsoverlast. Volgens de gebruikelijke procedure heeft zij gesprekken gevoerd met de betrokkenen. In december 2003 is er een bemiddelingsgesprek geweest tussen betrokkenen in aanwezigheid van de netwerkagent [getuige 3] en mevrouw Klabbers. Dat leverde niets op. De [huurders] bleef klagen.
U vraagt mij of ik ook geprobeerd heb objectief iets vast te stellen. Ik heb de rapporten gelezen en opdracht gegeven voor het inschakelen van derden. Dat was het bureau Hoek en Leijten en beveiligingsbedrijf CSU. Hoek en Leijten is een bureau met hoog gekwalificeerde hulpverleners op het terrein van het maatschappelijk werk dat onderzoeken verricht in de regio voor urgentie voor woningtoewijzing. De opdracht aan het bureau was: het geven van inzicht in de situatie. Ze hebben daarover gerapporteerd en dat rapport is overgelegd in deze procedure.
CSU is ingeschakeld om de [huurders] de mogelijkheid te geven om te bellen wanneer er sprake was van overlast. Dat kon dag en nacht. Onder kantoortijden konden ze Talis bellen, in de avonduren de politie. Die maakte echter afwegingen van prioriteit, hoewel ze hadden toegezegd op meldingen van de [huurders] te zullen reageren. Daarom hebben we als aanvullende service de mogelijkheid gegeven CSU te bellen. In een periode van een half jaar is CSU vier keer gebeld en ter plaatse gegaan om vast te stellen of er sprake was van overlast. Die vier keren heeft CSU ons bericht dat er sprake was van geluid maar niet van ernstige geluidsoverlast.
U vraagt mij of er klachten zijn gekomen van de familie [x]. Die waren heel bang en ze wilden weg. Ik heb hun geadviseerd om een urgentieverklaring aan te vragen. Die hebben ze ook gekregen. Een onafhankelijke regionale commissie van het KAN heeft dat beoordeeld.
Ik heb ook contact gehad met Oosterpoort, de vorige verhuurder van de familie [x].
Van Oosterpoort kreeg ik bericht dat de familie [x] normaal woongedrag had.
Van de familie [x] kwam er een bericht aan de woonconsulent dat zijn auto was vernield en dat men dacht dat de [huurders] dat had gedaan. Men was bang voor de heer [huurder] omdat hij tegen hen schreeuwde en een dreigende houding aannam. Ook via de netwerkagent kwamen bij ons berichten binnen over intimidatie en bedreigingen door de [huurders] ten opzichte van de familie [x].""
Op vragen van mr. Kox:
""U vraagt mij naar de opstelling van beide partijen in de bemiddelingsgesprekken. In het bemiddelingsgesprek van december 2003, zo is mij gerapporteerd door de woonconsulent, reageerde de familie [x] serieus op klachten. Ze zeiden dat als er dingen waren waaraan zij iets konden doen, dat ze dat dan wilden. Bij de [huurders] was er vooral boosheid en het verzoek aan [x] om te verhuizen. Er was weinig bereidheid tot toenadering.
U vraagt mij naar de opstelling van de [huurders] ten opzichte van de medewerkers van Talis. Men was ontevreden en vond dat Talis te weinig deed om de problemen op te lossen en nam dat de medewerkers persoonlijk kwalijk. De houding van de heer [huurder] werd door de betrokken medewerkers als bedreigend ervaren. Die ontevreden houding uitte zich in verbaal geweld, het op een paar centimeter van een medewerker gaan staan en in zijn gezicht schreeuwen en het met veel handgebaren duidelijk maken dat [x] de buurt uit moest en als dat niet zou gebeuren dat zij er dan zelf voor zouden zorgen met behulp van familie en andere buurtbewoners. Ook aan de telefoon was er sprake van verbaal geweld tegen medewerkers van Talis.""
Op vragen van mr. Van Delft:
""Er waren drie broers [x], waarbij de oudste de zorg droeg voor de twee jongere broers. De oudste was 37 jaar destijds en de twee jongere broers naar mijn schatting rond de
18 jaar. Ik weet niet wie van de broers bij het bemiddelingsgesprek aanwezig is geweest.
Op de vraag of mij bekend is dat de oudste broer meestal niet op het woonadres aanwezig was, is mijn antwoord dat ik daar niets van weet. Op het huurcontract stond de naam van de oudste broer. Hij was de huurder en de twee andere broers waren leden van het huishouden"".
2.5	De getuige [getuige 2] heeft verklaard:
""Eind 1999 begin 2000 heb ik het bureau Leijten en Van Hoek opgericht. Het is een adviesbureau. Talis is sinds het begin opdrachtgever van ons bureau. De grootste groep opdrachten bestaat uit rapportages over mensen die voorrang vragen op de woningmarkt. Wij rapporteren dan als extern deskundige zodat dan de commissie die daarover gaat kan beslissen. Incidenteel hebben we een bijzondere opdracht, zoals deze. Uit mijn hoofd gezegd was de opdracht een gesprek te voeren met beide partijen en eventueel met de politie en Talis om tot een objectieve rapportage te komen over de situatie en een advies voor een oplossing. Ik heb met de [huurders] en de familie [x] gesproken en met mevrouw Klabbers van Talis en de heer [getuige 3] van de politie.
In de  gesprekken met de betrokken gezinnen, die ik los van elkaar heb gevoerd, hanteerde ik de volgende methode. Ik heb eerst helder gemaakt waarom ik kwam praten. Daarna heb ik met elk van beide partijen gesproken op feitelijk niveau, op belevingsniveau, en over de gevolgen daarvan. U vraagt mij naar  de opstelling van de [huurders] in dat gesprek.
Ze hebben mij verteld over hun buurjongens en dat leidde tot heftige reacties waarbij beiden zeiden dat ze het gedrag van hun buurjongens heel vervelend vonden en dat dat niet kon.
Ze zeiden ook dat ze daardoor veel last hadden van stress. Ook zeiden ze dat als dit niet opgelost werd, dat ze dan niet voor zichzelf instonden. Met name de familie, hun zoons, en kennissen uit de buurt zouden dan met behulp van honkbalknuppels het recht wel in eigen hand kunnen nemen. De teneur van het gesprek was dat er door anderen een oplossing moest worden gevonden en dat ze anders niet voor zichzelf zouden instaan. U vraagt mij of ik de mogelijkheid om zelf aan een oplossing te werken ter sprake heb gebracht. Of ik dat gedaan heb weet ik niet meer maar wel herinner ik mij dat de speelruimte voor andere oplossingen dan dat de familie [x] weg ging, nihil was. Er was geen andere mogelijkheid voor hen.
U vraagt mij naar de opstelling van de familie [x] in het gesprek. Ik heb gesproken met de hoofdhuurder [x], zijn jongere broer en met een neef die daar niet woonde. Hun feitenrelaas was heel anders. Zij hebben me verteld dat ze alleen met koptelefoon muziek beluisterden, mij de schade laten zien van een steen die door de keukenruit was gegaan en ook vertelde ze me over de gehorigheid van de woning. Je kon de buren bij wijze van spreken horen hoesten. De jongste broer was alleen maar bang. De oudste wilde ook wel weg maar had ook iets pragmatisch. Hij had kosten gemaakt in de woning en hij woonde betaalbaar en wilde dus niet zonder meer weg. De jongste wel, die was bang voor ongelukken en dat de boel in brand zou gaan. Hij vertelde dat ze nauwelijks sliepen en dat hij concentratieproblemen op school had.
Voorafgaand aan de gesprekken met de families [huurders] en [x] heb ik telefonisch contact gehad met mevrouw Klabbers van Talis. Zij heeft mij de opdracht toegelicht en verteld dat Talis al een lange periode naar een oplossing zocht voor een ernstig probleem. Ze was bang dat het uit de hand zou lopen en vroeg mij om een rapportage te maken waarin de situatie van beide partijen helder werd. Ik heb van haar ook gehoord dat er een beveiligingsbedrijf was ingeschakeld en dat er politiebemoeienis was. Na het gesprek met de families [huurders] en [x] heb ik nog een keer met haar gebeld. Ik had namelijk van de [huurders] gehoord dat een andere medewerker van Talis had toegezegd dat de familie [x] zou kunnen verhuizen. Ik had inmiddels na de gesprekken het idee: dit gaat niet, dus als die toezegging inderdaad zou zijn gedaan, dan was dat een goede oplossing. Mevrouw Klabbers zei mij dat die toezegging niet was gedaan.
Na het gesprek, ik denk op de dag van mijn rapport, heb ik gesproken met de wijkagent [getuige 3]. Ik heb hem gevraagd wat er bij de politie over de feiten bekend was. Ik weet niet meer exact wat hij op dat punt heeft gezegd maar wel dat er te weinig feitenmateriaal was voor strafrechtelijke stappen. Hij deelde mijn inschatting dat de situatie niet kon blijven bestaan omdat er anders ongelukken zouden gebeuren.""
Op vragen van mr. Kox:
""Talis is niet mijn enige opdrachtgever. Alle woningcorporaties uit de regio geven ons opdrachten.""
Op vragen van mr. Van Delft:
""De [huurders] heeft mij inderdaad voorbeelden van overlast genoemd. U vraagt mij of ik het idee had dat er bij hen iets anders speelde dan overlast. Zij vonden dat de manier waarop de familie [x] leefde niet in de buurt paste. [huurster] voegde daar nog aan toe: niet dat wij racistisch zijn want ik ben zelf getrouwd met een Turkse man, maar die jongens passen hier niet. Of dat laatste te maken had met de overlast? Ja.
Of de stress waarover zij het hadden echt was? Ja, dat was duidelijk. Ik kon niet beoordelen of dat uitsluitend het gevolg was van hun klachten over de overlast, omdat ik niet wist of er nog andere stressoren waren. Wel was duidelijk dat hun beleving van de woonsituatie tot stress leidde.
Op de vraag of ik van de familie [x] voorbeelden heb gehad over bedreigingen is mijn antwoord dat zij ervan overtuigd waren dat de steen door de ruit door of in opdracht van de [huurders] was gegooid en verder hebben ze mij verteld dat [huurster] op de dag van hun verhuizing zei dat ze niet zoveel lawaai moesten maken en dat ze moesten oppassen omdat zij als ze last van hen had naar Talis zou gaan. Over die steen door de ruit hadden ze geen bewijzen. Wat mij opviel was verder dat ze voorbeelden gaven dat ze het idee hadden dat ze in de gaten werden gehouden. Ze noemden bijvoorbeeld een opmerking van [huurster]: eten jullie nu alweer brood? Ze hadden het idee dat ze niets konden doen zonder dat dat bekend werd.
De wijkagent was het met mij eens dat de situatie niet kon blijven voortbestaan. Ik weet niet meer zeker wat zijn mening was over een oplossing. We hebben er wel over gepraat in de trant van dat de jongens [x] bereid zouden moeten zijn te verhuizen. Ik heb geen idee waarom mijn advies niet is opgevolgd.
2.6	De getuige [getuige 3] heeft verklaard:
""Ik werk sinds 2000 bij de politie en ben sinds begin 2003 netwerker in de Kolpingbuurt. Voor 2003 werkte ik ook al in dezelfde groep. In februari 2004 heb ik voor het eerst gehoord van problemen tussen de families [huurders] en [x]. Ik houd van alle gebeurtenissen aantekening bij mutatie en die worden vastgelegd in het bedrijfsprocessensysteem van de politie. Dat ik in februari 2004 voor het eerst hoorde van de problemen heb ik opgezocht. Overigens staat de hele zaak mij helder voor de geest. Talis bracht in 2004 de problemen onder mijn aandacht in de persoon van de woonconsulent mevrouw Klabbers. Ze vroeg om bemiddeling in verband met onenigheid tussen de families. Ik heb bemiddelingsgesprekken gevoerd met beide families afzonderlijk maar ook gezamenlijk. De inhoud van de klachten van de [huurders] was geluidsoverlast, veel aanloop, mogelijk dealen en later kwam daarbij bedreigingen door de familie [x] of andere Somalische mensen. Ik heb nooit geluidsoverlast geconstateerd en evenmin dealen. Wel heb ik gezien dat er een aantal malen Somalische mensen aanwezig waren. Wij hadden een plan van aanpak gemaakt en onderdeel daarvan was dat ik frequent zelf zou controleren op onverwachte momenten. In de periode februari 2004 tot en met juli 2004 ben ik 20 keer onverwacht aangegaan bij de families, zowel overdag als in de avonduren. Ik heb zoals gezegd geen geluidsoverlast geconstateerd en geen aanwijzingen voor dealen. De meeste keren trof ik bij de familie [x] twee of drie mensen, de jongens zelf, thuis en eenmaal heb ik zeven mensen aangetroffen.
U vraagt mij naar de opstelling van de [huurders] over hun buren, zoals ik die in de gesprekken heb kunnen waarnemen. Er was sprake van heel veel frustratie over de buren, over Talis en over de politie. Ook leidde ik uit hun uitingen af dat er een gespannen agressieve sfeer aan het ontstaan was. In de bemiddelingsgesprekken was er bij de familie [x] een opening om over een oplossing te spreken. Niet bij de [huurders]. Die wilde dat de familie [x] zou verhuizen. Ik heb wel geprobeerd over een andere oplossing met hen te spreken, maar dat lukte niet. Ik weet niet waar dat aan lag. Ik had mijn collega’s van de surveillancedienst gevraagd om extra aandacht te besteden aan deze problematiek. Op verschillende tijdstippen zijn die ter plaatse geweest. Dat zijn in de periode februari 2004 tot aan de escalatie in juli 2004 rondom de 25 bezoeken geweest. De collega’s hebben daarover gerapporteerd en hun rapportage komt overeen met mijn bevindingen.
Met name de oudste broer van de familie [x] maakte zich op een gegeven moment zoveel zorgen over escalatie dat hij wilde vertrekken. Voordat het zover was was er met hem wel te praten over oplossingen. Ik moet daarbij wel een schakering aanbrengen: ik heb de afspraken met de oudste broer gemaakt en ik weet niet in hoeverre de twee jongere broers zich aan de afspraken hebben gehouden. De oudste broer is geboren op 3 maart 1967 en de twee jongere broers in respectievelijk 1985 en 1987. Uit de gemeentelijke basisadministratie bleek dat er nog twee mensen op dat adres stonden ingeschreven geboren in respectievelijk 1969 en 1981. Ik heb die daar wel aangetroffen maar in mijn beleving woonden zij daar niet. De oudste broer is een tijd in het buitenland geweest, volgens mij is dat in maart en april 2004 geweest.
Het is mij bekend dat Talis een beveiligingsbedrijf had ingeschakeld. Daar heb ik geen contact mee gehad.""
Op vragen van mr. Kox:
""U vraagt mij om in het kort de Kolpingbuurt te beschrijven en de rol van de [huurders] in die buurt. Het is een achterstandswijk met behoorlijk wat criminaliteit, armoede, veel werkloosheid en veel drugsoverlast en verslaving. Een wijk die intensieve zorg vergt van verschillende partners. Bij de gemeente is het een aandachtswijk en er lopen verschillende projecten. Het is een gesloten gemeenschap en het is moeilijk bepaalde processen te doorbreken. De bewoners reageren voornamelijk uit emoties.
De politie heeft geen overlast ondervonden van [huurders], niet voor en niet na deze meldingen van overlast over hun buren. Wel heeft de politie regelmatig contact met de zonen van [huurster], die niet bij hen in huis wonen, maar wel in de wijk. Van een zoon weet ik dat hij verslaafd is en van twee van de drie, onder wie de verslaafde zoon, dat zij zich met criminele activiteiten bezighouden. Of het mij bekend is dat de heer [huurder] agressief en intimiderend gedrag kan vertonen? Ja dat is mij bekend.""
Op vragen van mr. Van Delft:
""Op de vraag of ik kan uitleggen hoe ik aan die wetenschap kom is mijn antwoord dat ik dat zelf heb geconstateerd. In een bemiddelingsgesprek met de woonconsulent van Talis heb ik een woede-uitbarsting van de heer [huurder] gezien en een aantal keren heb ik dat bij hun thuis gezien, waarbij de woede zich ook tegen de politie keerde. Dat is een van de redenen dat de heer [huurder] is aangehouden destijds. Mij is dat door een collega gerapporteerd.
De frustratie van de [huurders] over Talis en de politie had te maken met hun opvatting dat er door Talis en de politie al vanaf 2000 niets werd gedaan. Mijn voorganger netwerker Toin Duinstee wist van de problematiek vanaf 2000 zo is mij achteraf gebleken. Vanaf 2003 tot begin 2004 zijn er geen meldingen geweest van overlast.
De keren dat ik als netwerker bij de families ben langs geweest waren gedeeltelijk onverwacht en gedeeltelijk ook als reactie op een melding.
Ik heb een keer de [huurders] geadviseerd kentekens te noteren en  mij te vertellen wat ze constateerden, maar geen aangifte te doen. Dat hield verband met het bemiddelingstraject dat inmiddels liep en met een mogelijke oplossing. Die oplossing was en dat heb ik ook gezegd dat het Somalische gezin mogelijk weg ging. Op 28 juni 2004, toen er een incident plaatsvond tussen beide families, was ik niet in dienst. Ik was toen op vakantie.""
2.7	[huurder] heeft als getuige verklaard:
""Ik ben in 1990 in Nijmegen komen wonen en ik woon sinds 1998, geloof ik, op mijn huidige adres aan de Engelsstraat 33. Ik woon daar met mijn vrouw en met twee kinderen uit een eerder huwelijk, Hassan van 13 jaar en Gulumser van 10 jaar.
Ik weet het niet precies maar ik geloof dat de familie [x] in 2000 of 2001 naast ons is komen wonen. Het waren drie broers. Ik heb kennis met ze gemaakt toen ze aan het verhuizen waren. Ze waren aan het sjouwen met spullen en ik heb toen hulp aangeboden. In het begin was ik tevreden over hen als buren. Ongeveer zes maanden later was dat heel anders geworden. Er kwamen heel veel mensen op bezoek, die schreeuwden en binnen ruzie maakten. Af en toe ook stond de muziek te hard, maar dat was niet vaak. Door het geschreeuw konden wij niet slapen. Die aanloop van mensen kwam elke dag voor en duurde vaak de hele nacht. Ook werd er op onze deur of op die van de familie [x] gebonsd of ertegen geschopt. Ook werd er op de ramen geklopt. Ik heb nooit gehoord dat de bel daar ging. Er waren mensen bij die ons gemeen aankeken. Het waren enge mensen en ze hadden tassen bij zich waar volgens ons qat in zat. Mijn idee was dat ze daarin handelden. Er waren twee auto’s met Engelse kentekens en één bus met een Nederlands kenteken. Iedere keer werden daar mensen mee gebracht. Volgens ons ging het om mensensmokkel en was het huis een pension. Ik heb over onze klachten eerst met henzelf gesproken en later met Talis en met de politie. Ook heb ik aan de buurtconciërge om hulp gevraagd. Van Talis heb ik gesproken met mevrouw Menke, mevrouw Klabbers en de heer [getuige 5]. Ik heb ook gesmeekt om de heer [getuige 1] te mogen spreken, maar dat mocht niet. Ook heb ik het beveiligingsbedrijf dat Talis had ingeschakeld gebeld. Misschien wel vijftig keer. De afspraak was dat ze binnen tien minuten bij ons zouden zijn. De eerste twee keer was dat ook zo maar daarna duurde het veel langer, tot wel een uur toe. Dan zeiden ze dat ze in Oss zaten en niet op tijd konden komen.
In het begin hoefde de familie [x] voor ons niet weg, maar later wel. Wij wilden niet weg. Mijn vrouw woont daar al 36 jaar. Het was beter dat zij weggingen, want wij hadden geen rust meer.
Ik ben verschillende keren bij hen geweest om te vragen of het rustiger kon.
De jongens zeiden dan: sorry, het gebeurt niet meer, maar een half uur later was het weer mis. Ik ben wel eens chagrijnig geweest tegen hen maar nooit echt boos. Later hebben we wel ruzie gekregen. Ik heb hen niet bedreigd maar zij hebben ons bedreigd.""
Op vragen van mr. Van Delft is mijn antwoord:
""De politie zei tegen ons dat we met de familie [x] voorzichtig moesten zijn omdat ze slachtoffers zijn uit een oorlogsgebied. Volgens de politie waren het levensgevaarlijke mensen.
Ik heb de buurtcommissie bijna dagelijks om hulp gevraagd. Ik heb gesproken met Joop Wijers en Arjan, waarvan ik de achternaam niet weet. Ze zijn ook bij mij thuis geweest om te luisteren. Arjan vond de buren rumoerig en toen Joop er was was er echt sprake van lawaai. Talis heeft wel hulp willen geven maar dat heeft niets geholpen. Het kwam elke dag voor dat er zoveel mensen waren. Ik zou het niet erg hebben gevonden als het één keer per week was voorgekomen, zo kinderachtig ben ik niet.
Op een dag is er een incident geweest. Mijn schoonzus was bij ons op bezoek en de voordeur stond open. Iemand van het bezoek van de familie [x] kwam bij ons binnen. Ik zag hem en liep er achter aan. Ik zag dat hij een mes in de hand had. Mijn stiefzoon Patrick kwam erbij en ik heb een steen gepakt. De man die bij ons de gang in was geweest deed toen de deur dicht waardoor de ruit van hun voordeur kapot ging. Hij heeft ons bedreigd""
Op vragen van mr. Kox is mijn antwoord:
""U wilt weten waarom de politie de overlast door de aanloop bij de familie [x] nooit heeft gezien. De politie ging met een auto vijftig meter verder staan.
Waarom ik het beveiligingsbedrijf heb afgebeld? Ik wou er niet op wachten omdat ze niet op tijd kwamen en wij moeten vroeg op.
Ik ben wel eens boos geworden op de heer [getuige 5] omdat hij niet hielp. Ik wilde dat Talis ervoor zorgde dat ik rustig kon wonen.""
2.8	[huurster] heeft als getuige verklaard:

""Ik woon sinds 1970 in de Engelsstraat. Daar wonen ook mijn man en twee kinderen uit zijn eerste huwelijk die ik voor 100% als mijn eigen kinderen beschouw.
De familie [x] is er in 2000 komen wonen. Wij hebben toen bij de voordeur handen geschud en ons aan elkaar voorgesteld. Het waren drie personen. In het begin vond ik hen aardig en had ik geen overlast van hen. Na ongeveer vijf maanden begon de overlast. Harde muziek, schreeuwen, ruzie in de woning. Dat kwam van hen drieën. Ik heb toen aangebeld en gevraagd of het rustiger kon. Meneer [x] maakte excuus en het zou niet meer gebeuren. Een kwartier later was het weer hetzelfde. Ik heb dat probleem bij mevrouw Menke van Talis aangekaart. Zij is bij ons en de familie [x] in huis geweest. Ook zijn wij samen met de familie [x] bij haar geweest voor een gesprek. Dat heeft niet geholpen. Ook is de wijkagent Ton Duinstee, samen met Henk Hutten van de politie bij de familie [x] geweest om hen te waarschuwen. Ook dat heeft niet geholpen. De overlast werd erger. Het werd steeds drukker en er kwamen stenen tegen onze ramen, bedoeld om de buren wakker te maken, er werd geschopt tegen hun voordeur, en dat alles ’s avond en ’s nachts. Het gebeurde heel vaak, wel elke week. Talis heeft toen een beveiligingsbedrijf ingeschakeld, CSU. Die zouden binnen tien minuten na een melding van ons bij ons zijn. Ik heb ze zeker een keer of tien gebeld. Vaak waren ze buiten de stad en konden niet snel bij ons zijn. Wij konden daar dan niet op wachten en we belden dan af. Er is een keer een vervelende confrontatie geweest met een bezoeker van meneer [x]. Ik had gevraagd om meneer [x] te spreken, toen er erge overlast was, en die andere viel toen erg tegen mij uit. Ik was bang en ik durfde op een gegeven moment niet meer in mijn eigen voortuin te zitten. Mensen hebben nooit last van mij gehad. Ik heb recht op rustig wonen. U vraagt mij hoe het komt dat de politie de overlast nooit heeft kunnen vaststellen. Dat weet ik wel. Als de politie kwam en precies voor mijn deur stopte dan was het meteen stil. Als de politie weg was dan begon het weer, het geschreeuw en de muziek."".
Op vragen van mr. Van Delft is mijn antwoord:
""Ik durfde niet in mijn voortuin te zitten omdat er een keer een bezoeker van de familie [x] mijn buurvrouw, met wie mijn zus en ik toen in de voortuin zaten te praten, bij haar rug pakte en vroeg of wij het over hem hadden. Hij vroeg toen op een heel gemene manier: gaat alles wel goed? Door die man is alles erg gaan escaleren. Hij is ook een keer in ons huis geweest, in de gang, toen de voordeur openstond. Mijn man werd heel erg boos en zei: het huis uit!
Wij hadden dagelijks overlast van bezoek en wij hebben ook dagelijks geklaagd, bij de buurtconciërge, wijkagent, mevrouw Menke, mevrouw Klabbers.
De politie is heel vaak bij ons thuis geweest. Ze adviseerden ons het rustig aan te doen omdat de familie [x] oorlogsslachtoffer was en oorlogsslachtoffers waren volgens de politie gevaarlijk. Eerlijk gezegd was ik best bang voor ze. Ik heb heel onrustig geleefd in die tijd en dat gold ook voor de kinderen. Die werden vaak midden in de nacht wakker en toen het escaleerde durfden ze niet meer naar buiten.""
2.9	De getuige [getuige 4] heeft verklaard:
""Ik ben een zus van mevrouw [huurster]. Ik woon een paar straten verder en we zien elkaar elke dag. Ik ga meestal naar mijn zus en zwager toe. Als ik werk ga ik ’s avonds en als ik vrij ben ga ik overdag. Ik woon in deze buurt vanaf 1978. De familie [x] is geloof ik in 2000 naast mijn zus en zwager komen wonen. Die familie bestond uit een hoofdbewoner en twee broers. Ik heb ze gezien maar nooit echt kennis met ze gemaakt. In het begin ging het tussen die buren, mijn zus en zwager en de familie [x], heel goed. Hoe ik dat zag? Ik zag dat aan de behulpzaamheid van mijn zus en zwager tegenover hen. Dat is niet zo gebleven. Na een goed half jaar veranderde het. Er was veel geschreeuw, harde muziek en ruzie bij de buren. Dat heb ik zelf gehoord. Mijn zus en zwager hebben vaak gevraagd of het wat rustiger kon, maar dat had geen effect. Na een kwartier was het alweer raak. Ze zijn toen bij mevrouw Menke van Talis geweest, maar dat heeft niet geholpen. Het ging jaren door, totdat het escaleerde in 2004. Daar was ik zelf bij. Ook is het een keer gebeurd dat een kennis van de familie [x], die regelmatig bij hen op bezoek kwam, plotseling bij mijn zus en zwager in de gang stond. Die man vroeg doen jullie mij na? Ik riep namelijk au omdat mijn zus warm water op mijn haar liet vallen. Mijn zwager zei toen tegen die man: mijn huis uit. De politie is vaak geweest. Een beveiligingsbedrijf, dat mijn zus en zwager konden bellen als er overlast was, is een of twee keer geweest. Daar ben ik bij geweest. Zij hebben toen overlast geconstateerd"".
Op vragen van mr. Van Delft is mijn antwoord:
""Dat geschreeuw, die ruzie en die muziek kwam niet alleen door de familie [x] maar ook door hun bezoek. Ze hadden dagelijks bezoek en die mensen waren vaak uitdagend tegen ons als wij buiten zaten. Ik zat een keer buiten met mijn zus en de buurvrouw en toen kwam er een bezoeker van de familie [x], die de buurvrouw bij de schouder greep en vroeg: Hebben jullie het over mij? Toen zij nee antwoordde, zei hij heel uitdagend lachend: sorry, niet zo bedoeld. Ik voelde me daardoor bang en mijn zus ook. Ik merkte dat omdat ze op een gegeven moment niet meer naar buiten durfde. Het ergste wat er is gebeurd was op 28 juli 2004. Daar ben ik zelf bij geweest en dat was de ergste dag van mijn leven. We moesten van de wijkagent het kenteken opschrijven van die man die in de gang had gestaan. Die reed in een groene Seat Toledo en toen wij die zagen hebben wij het kenteken opgenomen. Die man reed weg en heeft dat waarschijnlijk gezien en is toen teruggekomen, tegen het verkeer in. Hij riep: Waarom wordt het kenteken opgeschreven? Wij zijn naar binnen gegaan, er waren zoveel mensen toen, die bij die buren waren, zeker 20 tot 30 personen en toen werd er van alles door de ramen gegooid, de ruiten aan de voorkant gingen eruit en ik weet nog dat mijn zwager mij uit de keuken haalde omdat het glas daar er ook al uit ging. Toen zag ik aan de achterkant een jongen over de schutting en ik dacht: Die komen naar binnen en maken ons allemaal dood"".
Op vragen van mr. Kox is mijn antwoord:
""De politie is vaak langs geweest. Of de politie de overlast gezien heeft? Weet je wat het meestal was? Als ze zagen dat er politie was was het stil en even later was het weer raak. Mijn zus en zwager hebben overal geklaagd. Ik heb vaak gehoord dat mijn zus belde. Ze heeft zelfs aan Talis gevraagd om met mijnheer [getuige 1] te mogen praten.
Of ik gedacht heb of het onderling op te lossen was? Mijn zus en zwager hebben het wel geprobeerd door te praten, maar het hielp niet.""
2.10	De getuige [getuige 5] heeft verklaard:
""Ik ben sinds september 2002 buurtconciërge in de Kolpingwijk. Ik ben in dienst van Talis. Een buurtconciërge probeert de leefbaarheid voor de bewoners te vergroten. Ik probeer het vertrouwen van de bewoners te krijgen door middel van communicatie, dat wil zeggen dat ik heel veel met de bewoners praat. Ik heb geen speciale opleiding gevolgd voor dit werk maar door mijn vorige werk had ik wel de nodige ervaring opgedaan. Ik heb een buitendienstfunctie bij het UWV gehad en ik heb zeven jaar zelfstandig gewerkt, waarbij ik onder meer een asielzoekerscentrum heb opgestart.
Ik ben met de [huurders] in contact gekomen door hun klachten over de buren.
Dat was dacht ik in oktober/november 2002. Ik heb een kantoor in de wijk en ik neem aan dat de klacht daar is binnengekomen. De klacht kwam erop neer dat er geluidsoverlast was en veelvuldig bezoek in de avonduren. Ik heb huisbezoeken afgelegd bij de [huurders] en bij de familie [x], de buren. Bij de [huurders] ben ik vier tot vijf keer geweest. Hun houding tegenover de buren was er een van boosheid. Er moest iets gebeuren volgens hen. De familie [x] begreep de klachten niet. Ik heb denk ik wel over en weer wat begrip gekweekt. Ik heb zelf nooit de klachten geconstateerd. Het is voor mij niet mogelijk om ’s avonds te controleren.
Er waren ook klachten van de [huurders] over overlast overdag, maar die heb ik zelf nooit geconstateerd. Ik heb ook nooit van iemand in de buurt daar iets over gehoord. U vraagt mij of het “invoelbare” klachten waren. Voor mij niet. Ik heb gemerkt dat de klachten hen erg dwars zaten. U vraagt mij of er een serieuze aanleiding was om te klagen. Ik heb het nooit begrepen omdat ik nooit iets heb geconstateerd. Er is overwogen om ’s avonds te gaan waarnemen en daarom is er een bewakingsdienst benaderd die zou controleren op aangeven van de [huurders]. Ik heb niet precies gehoord hoe dat is gelopen. Dat ging via de woonconsulent. Dat de zaak is geëscaleerd heb ik pas achteraf gehoord. Dat was voor mij een complete verrassing. Ik werd door de woonconsulent en de wijkagent op de hoogte gehouden"".
Op vragen van mr. Van Delft is mijn antwoord:
""Ik zelf heb over deze kwestie geen contact gehad met de buurtcommissie maar volgens mij [huurders] wel. Het is juist dat ik me er op een gegeven moment niet meer mee bemoeid heb. Ik moest uitkijken om mezelf er te veel in te verdiepen omdat er zaken zijn die niet bij mij hoorden. Ik heb hen ook verteld dat ik hen niet kon steunen. Als ik zeg dat de klachten voor mij niet invoelbaar waren, dan doel ik op het feit dat ik zelf nooit heb geconstateerd dat er iets loos was. Of ik denk dat ze de klachten hebben verzonnen? Ze zaten er behoorlijk mee en dat hebben ze tegenover mij op een behoorlijk agressieve manier kenbaar gemaakt.""
Op vragen van mr. Kox is mijn antwoord:
""Er is een voorval geweest op mijn kantoor waarbij de heer [huurder] zich behoorlijk heftig tegen mij opstelde. Er werd grof met woorden gespeeld en dat kwam bedreigend over. Ik ben er wat in gehard maar ik kan me voorstellen dat anderen daar behoorlijk van schrikken.
Als buurtconciërge loop je veel rond. Als er sprake is van overlast dan hoor je dat meestal van verschillende kanten. Zoiets ligt in een wijk waarin iedereen elkaar kent gauw op straat. Niemand anders in de Engelsstraat klaagde hierover. Ik wilde het graag constateren en niet op geruchten afgaan maar ik heb overdag nooit iets gezien. Of het op te lossen was? Ik denk dat waar er twee vechten twee schuld hebben.""
2.11	Talis is geslaagd in het bewijs.
Uit de verschillende getuigenverklaringen, in onderling verband beschouwd, moet worden afgeleid dat Talis naar aanleiding van de aanhoudende klachten van [huurders] veel heeft gedaan om tot een objectieve vaststelling van overlast te komen. Zo zijn de woonconsulenten, de buurtconciërge, de netwerker van de politie, het onderzoeksbureau Leijten en Van Hoek en het beveiligingsbedrijf CSU ingeschakeld en is in samenspraak met de netwerker een plan van aanpak gemaakt. Blijkens de verklaringen van de getuigen [getuige 1], [getuige 2], [getuige 3] en [getuige 5] heeft geen van die ingeschakelde mensen of instellingen in de loop van enkele jaren ook maar een spoor van overlast  kunnen vaststellen. Belangrijk en tekenend is in dit verband de verklaring van de buurtconciërge [getuige 5], die, behalve van [huurders], van niemand uit de Engelsstraat klachten van overlast heeft gehad, daar waar [huurders] stelt dat de overlast zich bijna dagelijks voordeed en de Kolpingwijk een wijk is waar mensen dicht bij elkaar wonen. De conclusie kan dan ook geen andere zijn dan dat er geen serieuze aanleiding voor klachten is geweest en dat [huurders] geklaagd heeft over normaal woongedrag van haar buren. Het zonder serieuze aanleiding veelvuldig klagen is geen goed huurdersgedrag. Talis mag van haar huurders verwachten dat zij alleen dan klagen en haar nopen tot het doen van grondig onderzoek wanneer daar serieus aanleiding voor is.
Dat slechte huurdersgedrag rechtvaardigt de gevorderde ontbinding en ontruiming.
2.12	Partij [huurders] wordt in het ongelijk gesteld en moet daarom de proceskosten dragen.
De beslissing

De kantonrechter
ontbindt de huurovereenkomst tussen Talis en [huurders] met betrekking tot de woning aan de Engelsstraat 33 in Nijmegen;
veroordeelt [huurders] om binnen twee weken na de betekening van dit vonnis die woning met alles wat van hen is en ieder die bij hen hoort te ontruimen en te verlaten en de woning door afgifte van alle sleutels ter vrije en algehele beschikking van Talis te stellen, met machtiging van Talis om die ontruiming zonodig zelf te laten uitvoeren op kosten van [huurders], met behulp van de sterke arm van politie en justitie;
veroordeelt [huurders] in de proceskosten, tot aan deze uitspraak aan de zijde van Talis begroot op € 85,60 aan dagvaardingskosten, € 276,-- aan vastrecht, € 340,-- aan getuigetaxe en op €  600,-- aan salaris voor de gemachtigde;
verklaart deze veroordelingen uitvoerbaar bij voorraad;
wijst het meer of anders gevorderde af..
Dit vonnis is gewezen door de kantonrechter mr. B.P.M. Weusten en in het openbaar uitgesproken op 28 april 2006.
"
ECLI_NL_RBROT_2018_282.xml|True|"Huurovereenkomst. Overlast. Gedragsaanwijzing is een nadere invulling van al bestaande verplichtingen en is dus alleen zinvol bij voldoende specifiek en aantoonbaar gedrag.
zaaknummer: 5507901 \ CV EXPL 16-46603
uitspraak: 5 januari 2018

in de zaak van


gevestigd te Rotterdam
eiseres,
gemachtigde: mr. N.J. Glen Boedhram,
tegen

wonende te [plaatsnaam]
gedaagden
gemachtigde: mr. J.F. Hardeman.
Partijen worden aangeduid als “Woonbron” respectievelijk “ [gedaagde ] ” (waarmee gedaagden gezamenlijk worden bedoeld, maar ten behoeve van de leesbaarheid van het vonnis in mannelijk enkelvoud genoemd).
Het verloop van de procedure volgt uit de volgende processtukken, waarvan de kantonrechter kennis heeft genomen:
het exploot van dagvaarding van 8 november 2016;
de mondelinge reactie van [gedaagde ] ;
de conclusie van antwoord, met producties;
het tussenvonnis van 17 november 2016 waarin een comparitie van partijen is bepaald;
de ter voorbereiding op de comparitie toegezonden stukken;
het proces-verbaal van de op 16 februari 2017 gehouden comparitie van partijen;
de conclusie van repliek, met producties;
de conclusie van dupliek.
De kantonrechter heeft de uitspraak van het vonnis nader bepaald op heden.
Als enerzijds gesteld en anderzijds erkend, dan wel niet of onvoldoende gemotiveerd weersproken, staat tussen partijen het volgende vast.
[gedaagde ] huurt van Woonbron de woning aan de [straat-en plaatsnaam] .
De onderbuurvrouw van [gedaagde ] , eveneens huurster van Woonbron, meldt regelmatig klachten bij Woonbron omtrent overlast, veroorzaakt door [gedaagde ] .
Woonbron heeft bij dagvaarding gevorderd bij vonnis, uitvoerbaar bij voorraad, [gedaagde ] te veroordelen zich als goed huurder te gedragen en hem te verbieden a) afval, peuken of andere zaken vanaf het balkon naar beneden te gooien in de tuinen van de benedenburen, b) geluidsoverlast te veroorzaken en c) een overvloed aan e-mails te sturen aan Woonbron, zulks op straffe van een dwangsom van € 100,- per overtreding, met een maximum van € 10.000,-.
Aan haar vordering heeft Woonbron (onder verwijzing naar de hiervoor vermelde vaststaande feiten) – zakelijk weergegeven en voor zover thans van belang – ten grondslag gelegd dat [gedaagde ] in strijd met de wet en de algemene huurvoorwaarden zich niet als goed huurder gedraagt. Zijn gedragingen, zoals verwoord in de vordering, dienen te stoppen.
[gedaagde ] heeft zich tegen de vordering verweerd. Hetgeen hij daartoe heeft aangevoerd komt, evenals de verdere stellingen van Woonbron, onder de beoordeling aan de orde voor zover een en ander voor die beoordeling relevant is.
Nadat de zaak ter comparitie is besproken en partijen tevergeefs een oplossing hebben geprobeerd te bereiken via mediation, heeft de discussie zich in de daarna gehouden schriftelijke ronde toegespitst op de door Woonbron gestelde geluidsoverlast. De overige twee onderdelen van het oorspronkelijke debat en de vordering – het van het balkon naar beneden gooien van peuken en ander afval en het sturen van ‘een overvloed’ aan e-mails door [gedaagde ] aan Woonbron – zijn niet meer aan de orde gekomen. [gedaagde ] heeft gemotiveerd weersproken dat van voormelde gedragingen sprake is (geweest) en Woonbron heeft nagelaten haar stellingen op dit punt nader te onderbouwen. De vordering zal op deze onderdelen worden afgewezen.
Vervolgens is de vraag aan de orde of de vordering ten aanzien van de door Woonbron gestelde geluidsoverlast toewijsbaar is.
De kantonrechter stelt daarbij het volgende voorop.
Woonbron vordert een gedragsaanwijzing met een daaraan gekoppelde dwangsom. Een gedragsaanwijzing is in feite een vordering tot nakoming, waaraan in dit geval een dwangsom wordt gekoppeld. Een gedragsaanwijzing kan in bijzondere gevallen een aangewezen middel zijn voor een verhuurder om tegen ongewenst gedrag van haar huurders op te treden. Het gaat dan om gevallen waarin bepaald en specifiek gedrag van een huurder als onwenselijk wordt ervaren. Dat gedrag is zodanig dat het dient te stoppen, maar (nog) niet zodanig dat daaraan de vergaande sanctie van ontbinding van de huurovereenkomst moet worden gekoppeld. Door het geven van een gedragsaanwijzing (en het mogelijk daaraan koppelen van een dwangsom) wordt aan de huurder het signaal afgegeven dat zijn gedrag ook door de rechter als ontoelaatbaar wordt gekwalificeerd. In die zin kan een gedragsaanwijzing een effectief pressiemiddel zijn. Daar staat evenwel tegenover dat een gedragsaanwijzing alleen effectief kan zijn als de te geven aanwijzing voldoende specifiek is. Een gedragsaanwijzing moet bedoeld zijn als verdere invulling van de contractueel en wettelijk al bestaande verplichtingen. Een enkele herhaling van die verplichtingen is niet alleen weinig zinvol, maar vormt ook voer voor executiegeschillen die de verhoudingen tussen partijen alleen maar verder op scherp zetten. Tegen de achtergrond van deze overwegingen zal de kantonrechter de vordering van Woonbron beoordelen.
Woonbron vordert [gedaagde ] te veroordelen zich te gedragen als goed huurder en [gedaagde ] te verbieden om geluidsoverlast te veroorzaken. Beide verplichtingen rusten al op [gedaagde ] : zowel de wet als de toepasselijke algemene huurvoorwaarden bepalen dat [gedaagde ] zich als goed huurder moet gedragen en de algemene huurvoorwaarden vermelden tevens dat [gedaagde ] ervoor zorg dient te dragen dat aan omwonenden geen overlast wordt veroorzaakt. De facto vordert Woonbron dus slechts de oplegging van een dwangsom. Daarvoor zou aanleiding kunnen zijn als de veroorzaakte overlast bijvoorbeeld werd veroorzaakt door één of meerdere bepaalde handelingen die eenvoudig waarneembaar en te duiden zijn. In dit geval gaat het om leefgeluiden die mogelijk bepaalde grenzen overschrijden; partijen twisten nog over dat laatste. In het bijzonder gaat het o.a. om het ‘vaak en luid doorspoelen van het toilet’, het centrifugeren van de wasmachine en het stuiteren van ballen, bonkgeluiden en harde bonken, allen in de nachtelijke uren. Daarnaast zijn er klachten over lopen, harde televisie en luid praten, maar van deze klachten stelt de door Woonbron ingeschakelde deskundige dat de geluiden de door de deskundige gehanteerde grenswaarden niet overschrijden. Van [gedaagde ] (een echtpaar op leeftijd) kan niet worden verwacht dat zij niet meer of minder naar het toilet gaan, en ook het gebruik van de wasmachine is noodzakelijk. Wel kan van [gedaagde ] worden verwacht dat hij – overigens samen met Woonbron die als zijn verhuurder verantwoordelijk is voor de kwaliteit van de sanitaire voorzieningen – de nodige maatregelen treft om overlast op die punten te voorkomen. Dat wordt evenwel niet gevorderd. Ten aanzien van het roffelen en bonken overweegt de kantonrechter dat het rapport van de deskundige spreekt van het ‘soms’ overschrijden van de grenswaarden. Dat is onvoldoende voor het opleggen van een dwangsom, nog daargelaten dat de gevorderde dwangsom niet aan het roffelen c.q. bonken op zich is gekoppeld, maar aan geluidsoverlast in zijn algemeenheid.
Het toewijzen van een gedragsaanwijzing met dwangsom is in dit geval een brug te ver. Duidelijk is dat er wat geluiden betreft het nodige aan de hand is binnen het complex. Duidelijk is ook dat in dit soort gevallen van alle betrokken partijen de nodige flexibiliteit moet worden verwacht: de klaagster moet bepaalde leefgeluiden accepteren, [gedaagde ] dient dient zijn leefstijl zo veel als redelijkerwijs mogelijk aan te passen en maatregelen te treffen om overlast zo veel mogelijk te beperken en Woonbron dient [gedaagde ] daarin te faciliteren waar mogelijk, zeker als het gaat om onderdelen van het gehuurde waarvoor zij in beginsel verantwoordelijk is zoals het sanitair.
De slotsom is dat de vorderingen van Woonbron worden afgewezen. Zij wordt als de in het ongelijk gestelde partij veroordeeld in de kosten van de procedure.
De kantonrechter:
wijst de vordering af;
veroordeelt Woonbron in de proceskosten, tot aan deze uitspraak aan de zijde van [gedaagde ] vastgesteld op € 600,- aan salaris voor de gemachtigde.
Dit vonnis is gewezen door mr. A.J.L.M. van der Wildt en uitgesproken ter openbare terechtzitting.
833
"
ECLI_NL_RBMAA_2002_AE6659.xml|True|"-
RECHTBANK MAASTRICHT
Sector Kanton
Locatie Maastricht
rolno. 1457/2002 (KG)
zaaknr. 114000
datum uitspraak: 26 juli 2002
VONNIS IN HET KORT GEDING VAN:
WONINGSTICHTING SINT SERVATIUS,
gevestigd en kantoorhoudende te Maastricht,
eiseres, hierna te noemen: ""Sint Servatius"",
gemachtigde: mr. J.M.G.A. Sengers te Best;
tegen:
1. [gedaagde sub 1] en
2. [gedaagde sub 2],
beiden wonende [adres],
gedaagden, hierna te noemen: ""[gedaagden]"",
gemachtigde: mr. M.M.A. Straatman-Selij te Maastricht.
1. Het verloop van het geding:
Sint Servatius heeft [gedaagden] bij deurwaardersexploot van 12 juli 2002 doen oproepen tegen de terechtzitting van woensdag 23 juli 2002 te 09.30 uur.
Ter voormelde mondelinge behandeling zijn na uitroeping verschenen:
- Sint Servatius, ten deze vertegenwoordigd door [vertegenwoordiger Servatius], wijkconsulent, bij gestaan door zijn gemachtigde;
- gedaagde sub 1 in persoon, tevens vertegenwoordigende gedaagde sub 2, bijgestaan door zijn gemachtigde.
Sint Servatius heeft, onder het verschaffen van nadere inlichtingen, geconcludeerd overeenkomstig de inhoud van de dagvaarding.
[gedaagden] hebben gemotiveerd verweer gevoerd tegen toewijzing van de gevorderde voorziening.
De kantonrechter heeft de uitspraak van het vonnis bepaald op heden.
2. De vorderingen.
Sint Servatius vordert - bij vonnis uitvoerbaar bij voorraad - veroordeling van [gedaagden]:
- om binnen zeven dagen na het in deze te wijzen vonnis, althans op een nadere door de voorzieningenrechter vast te stellen termijn, de woning gelegen te [adres] te ontruimen en te verlaten met al het hunne en al de personen die zijdens hen in voormeld pand verblijven, en onder overgifte van de sleutels dit pand ter vrije en algehele beschikking van Sint Servatius te stellen en met machtiging op Sint Servatius om, indien [gedaagden] in gebreke blijven aan het in deze te wijzen vonnis te voldoen, zelf de ontruiming te bewerkstellingen op kosten van [gedaagden], desnoods met behulp van de sterke arm;
- in de kosten van deze procedure.
3. De standpunten van partijen:
Sint Servatius/mr. Sengers:
Sint Servatius legt aan haar vordering ten grondslag dat zij een spoedeisend belang heeft onderhavige vordering, omdat [gedaagden] in ernstige mate te kort zijn geschoten in de nakoming van hun verplichtingen uit de huurovereenkomst nu zij het gehuurde niet overeenkomstig de bestemming van woonruimte hebben gebruikt en niet hebben gehandeld zoals van goede huurders verwacht mag worden.
Sint Servatius voert daartoe aan dat zij vernomen heeft dat de politie Maastricht op 25 april 2002 een inval heeft gedaan in de door [gedaagden] gehuurde woning, waarbij een in werking zijnde hennepkwekerij, bestaande uit een grote hoeveelheid hennepplanten met bijbehorende apparatuur, heeft aangetroffen en in beslag genomen. Sint Servatius behoeft dit, mede met het oog op alle gevaren en overlast die zich bij het exploiteren van een hennepkwekerij kunnen voordoen én gelet op het strafbare karakter van deze activiteit, niet te dulden. Het is immers algemeen bekend dat hennepteelt een groot vermogen aan elektriciteit behoeft en er diverse warmteproducerende componenten worden toegepast (lampen met groot vermogen, voorschakeltoestellen e.d.), hetgeen wederom met zich brengt dat de bewoner zelf, in tegenstelling tot een professionele plantenkwekerij, aanpassingen verricht aan de elektrische installatie, met alle gevaren van dien. De bovenomschreven handelwijze merkt Sint Servatius aan als een ernstige wanprestatie, die ontbinding van de huurovereenkomst rechtvaardigt. Zij heeft er dan ook belang bij dat de betreffende woning door [gedaagden] wordt ontruimd. Zij wenst dergelijke activiteiten in haar woningbezit tegen te gaan, zeker als het gaat om strafbare handelingen die een negatief effect hebben. Bovendien wenst zij precedentenwerking te voorkomen teneinde andere huurders te ontmoedigen om soortgelijke activiteiten te ondernemen. Zij persisteert dan ook bij haar vordering tot ontruiming.
[gedaagden]/mr. Straatman-Selij:
[gedaagden] hebben tegen toewijzing van de gevorderde voorziening gemotiveerd verweer gevoerd. [gedaagden] betwisten dat thans sprake is van een spoedeisend belang; de door de politie aangetroffen hennepplanten en stekjes zijn vernietigd en Vliegen (gedaagde sub 1) is door de politierechter voor dit feit gestraft.
[gedaagden] zijn van mening, onder verwijzing naar haar stellingen zoals verwoord in de namens hen overgelegde pleitnota, dat het enkel constateren van het kweken van hennepproducten zonder dat er sprake is van het niet langer gebruiken van het gehuurde als woning en zonder dat er sprake is van enige vorm van overlast niet kan leiden tot de conclusie dat zij geen goed huurderschap vertonen. Zij hebben de door hen gehuurde woning wel degelijk gebruikt voor het doel waarvoor deze bestemd is. Zij ontkennen dat er sprake was c.q. is geweest van gevaren en overlast; ook hebben zij niet geknoeid met elektriciteit. Bovendien is door hen maar een klein deel van de woning (in casu de kelder en de berging in de tuin) gebruikt voor de kweek. Dat zich een en ander zou ""kunnen"" voordoen wil niet zeggen, dat dit ook een grond vormt om de huurovereenkomst te ontbinden.
Zij concluderen tot afwijzing van het gevorderde.
4. De beoordeling van het geschil:
De kantonrechter acht, gelet op de aard van de vordering, het door Sint Servatius gestelde spoedeisende belang aannemelijk.
De kantonrechter kan kort zijn:
Om een voorziening te kunnen treffen als is verzocht, dient met redelijke mate van zekerheid worden vastgesteld dat in de bodemprocedure zal worden geoordeeld dat de vordering van Sint Servatius zal slagen.
Dit is naar het oordeel van de kantonrechter het geval.
Immers, vast is komen te staan dat [gedaagden] de door hen van Sint Servatius gehuurde woning hebben benut voor de kweek van hennepplanten en wel in een zodanige hoeveelheid, dat dit een bedrijfsmatig karakter had. Dit levert een zodanige ernstige tekortkoming op in de nakoming van hun verplichtingen zich als goed huurders te gedragen, dat dit de maatregel zoals door Sint Servatius gevorderd, rechtvaardigt. Of dit nu gaat om planten en/of stekken en of dat nu in een beperkt deel van de woning of in de gehele woning heeft plaatsgevonden, doet daaraan niet af.
Sint Servatius heeft er daarenboven groot belang bij dat dergelijke gedragingen niet in de door haar verhuurde woningen plaatsvinden, zulks teneinde onbeheersbare situaties - te denken valt daarbij aan de brandgevaarlijkheid, het elektriciteitsnet en de watervoorziening - te voorkomen.
Voorts is het zo, dat het degenererende gevolg van een politie-inval in de woning als slecht moet worden beschouwd voor het imago van de onderhavige woning en de woningen van Sint Servatius in de directe omgeving, waaruit ook het grote belang van Sint Servatius bij haar vordering volgt.
Ten overvloede merkt de kantonrechter nog op, dat het geen betoog behoeft dat ook al is men strafrechtelijk vervolgd en gestraft ten aanzien van een bepaalde handelwijze/activiteiten, deze handelwijze/activiteit ook civielrechtelijke consequenties kan hebben.
De vordering ligt dan ook voor toewijzing gereed, met dien verstande dat de kantonrechter de ontruimingstermijn op 14 dagen stelt.
[gedaagden] dienen als de in het ongelijk gestelde partij te worden veroordeeld in de kosten van deze procedure.

B E S L I S S I N G:
- veroordeelt [gedaagden] binnen 14 dagen na het in deze te wijzen vonnis, de woning gelegen te [adres] te ontruimen en te verlaten met al het hunne en al de personen die zijdens hen in voormeld pand verblijven, en onder overgifte van de sleutels dit pand ter vrije en algehele beschikking van Sint Servatius te stellen en met machtiging op Sint Servatius om, indien [gedaagden] in gebreke blijven aan dit vonnis te voldoen, zelf de ontruiming te bewerkstellingen op kosten van [gedaagden], desnoods met behulp van de sterke arm;
- wijst af het meer of anders gevorderde;
- verklaart deze beslissing tot zover uitvoerbaar bij voorraad;
- veroordeelt [gedaagden] in de kosten van deze procedure aan zijde van
Sint Servatius gevallen en tot op heden begroot op € 655,56, waaronder een bedrag ad € 360,-- als salaris gemachtigde.
Aldus gewezen door mr. A.A.H. Verheezen, kantonrechter, en door deze uitgesproken ter openbare terechtzitting van vrijdag 26 juli 2002, in tegenwoordigheid van J.M.H.M. Slangen- van der Heijden, griffier.
"
ECLI_NL_RBMAA_2009_BK1099.xml|True|"Naar het voorlopig oordeel van de voorzieningenrechter is voorshands voldoende aannemelijk geworden dat gedurende een aantal jaren rondom de woning van gedaagde sprake is van bijzonder ernstige overlast bestaande uit intimidatie, bedreiging, geweld en verkeersonveilig gedrag door leden van de familie van gedaagde. Deze overlast hangt samen met het regelmatig verblijf van de (volwassen) kinderen en kleinkinderen in de woning van gedaagde en ondanks eerder herhaalde beloften geen overlast te veroorzaken, is de situatie na de laatste escalatie op 27 augustus 2009 onhoudbaar geworden. Als huurder van eiseres kan gedaagde deze ernstige overlast aan omwonenden, eveneens huurders van eiseres, door de bij haar verblijvende familieleden als een verwijtbaar tekortschieten worden aangerekend.
Eiseres heeft dan ook een spoedeisend belang bij haar vordering. Dit betekent dat de vordering tot ontruiming van eiseres zal worden toegewezen, met dien verstande dat de ontruimingstermijn na betekening van dit vonnis wordt gesteld op veertien dagen, teneinde gedaagde gelegenheid te bieden elders woonruimte te vinden.
RECHTBANK MAASTRICHT
Sector Kanton
Locatie Maastricht
zaaknr: 349631
typ: LE
Vonnis in kort geding van 23 oktober 2009
in de zaak van
WONINGSTICHTING SERVATIUS,
gevestigd en kantoorhoudend te Maastricht,
eisende partij,
verder ook te noemen: WS Servatius,
gemachtigde: mr. B. Tomlow, advocaat te Utrecht
tegen
[gedaagde]
wonend te [woonplaats],
gedaagde partij,
verder ook te noemen: [gedaagde],
gemachtigde: mr. R.C.C.M. Nadaud, advocaat te Maastricht
VERLOOP VAN DE PROCEDURE
Door partijen zijn de navolgende stukken ingediend:
-	exploot van dagvaarding van 28 september 2009, met producties 1 tot en met 20;
-	schrijven van 6 oktober 2009 van de zijde van de gemachtigde van [gedaagde], houdende producties 1 tot en                              met 18;
-	productie 21, nagezonden van de zijde van de gemachtigde van Servatius;
-	pleitnota’s van de zijde van de gemachtigden van beide partijen.
Partijen zijn gehoord ter gelegenheid van de mondelinge behandeling op 9 oktober 2009. Door de griffier is schriftelijk aantekening gehouden.
Vervolgens is de uitspraak bepaald op heden.
MOTIVERING VAN DE BESLISSING
De vordering
[gedaagde] huurt sinds 10 april 1990 van WS Servatius een woning gelegen aan de [adres] te [woonplaats]. WS Servatius voert - zakelijk weergegeven - aan, dat er sedert een aantal jaren sprake is van ernstige overlast in de wijk van [gedaagde], welke overlast bestaat uit gewelddadig en intimiderend gedrag van en door de zeer regelmatig bij [gedaagde] verblijvende (volwassen) kinderen en kleinkinderen van [gedaagde]. Buurtbewoners voelen zich onveilig en durven uit angst voor represailles geen verklaringen af te leggen, dan wel aangifte te doen. Huurders vertrekken uit de buurt en er zijn problemen om de leeggekomen woningen te verhuren.
[gedaagde] wordt bij brief van 18 september 2007 gesommeerd een einde te maken aan deze overlast, waarbij zij er op wordt gewezen, dat zij als huurder niet alleen aansprakelijk is voor haar eigen gedrag, maar ook voor het gedrag van haar bezoek en inwonenden. Naar aanleiding van deze sommaties vinden gesprekken plaats met [gedaagde] in aanwezigheid van WS Servatius, de burgermeester van Maastricht en politie.
Na aanvankelijke rust neemt desondanks de overlast weer toe. Op 27 augustus 2009 vindt een ernstig incident plaats, waarbij - aldus de aangifte - een buurman door [gedaagde] en leden van haar familie wordt mishandeld en bedreigd.
Op grond van verwijtbaar en ernstig  tekortschieten in haar verplichtingen als huurder jegens Servatius dan wel onrechtmatig handelen vordert WS Servatius in kort geding, voor zover mogelijk uitvoerbaar bij voorraad en met veroordeling van [gedaagde] in de kosten van deze procedure [gedaagde] te veroordelen om binnen zeven dagen na betekening van het vonnis het gehuurde aan de [adres] te [woonplaats] te ontruimen en te verlaten met al degenen die zich daar van harentwege bevinden en al hetgeen zich daarin van harentwege bevindt, alsmede het gehuurde, onder overgifte van alle sleutels van het gehuurde, geheel ter vrije beschikking aan Servatius te stellen, waarbij Servatius gemachtigd wordt de ontruiming zonodig zelf te doen uitvoeren op kosten van [gedaagde] met behulp van de sterke arm van Politie en Justitie.
Het verweer
[gedaagde] ontkent de door WS Servatius gestelde overlast en voert aan - zakelijk weergegeven - dat weinig geloof moet worden gehecht aan de stellingen van Servatius, nu harde bewijzen ontbreken. WS Servatius baseert zich met name op anonieme verklaringen. In de gesprekken met WS Servatus, de burgemeester van Maastricht en politie, volgend op de sommatie van 18 september 2007, zou ook zijn uitgesproken dat er geen sprake (meer) is van overlast. [gedaagde] acht het optreden van WS Servatius en de burgemeester van Maastricht onbeschoft nu sommaties gepaard gaan met een persbericht en strafrechtelijk bewijs ontbreekt van de aan [gedaagde] en haar familieleden gerichte verwijten.
[gedaagde] overlegt recente handtekeningen van twintig buurtbewoners, die daarmee verklaren geen overlast te ondervinden. De door Servatius in het geding gebrachte anonieme verklaringen dateren van juli 2008 en zijn onbetrouwbaar. [gedaagde] heeft nimmer eerder op deze verklaringen kunnen reageren.
[gedaagde] heeft nooit ontkend dat haar kinderen en kleinkinderen wel eens kattenkwaad uithalen. Dat is echter onvoldoende om tot ontruiming van (groot)moeder over te gaan. Doch ook wanneer de kinderen en kleinkinderen van [gedaagde] meer dan kattenkwaad zouden uithalen kan dat niet aan gedaagde worden verweten. Bovendien biedt ontruiming dan ook geen oplossing nu deze kinderen en kleinkinderen ook op bezoek gaan bij ooms, tantes, neven en nichten, die eveneens van Servatius huren en die in de buurt van de [gedaagde] wonen.
[gedaagde] stelt dat de buurman, die aangifte heeft gedaan van mishandeling, het incident zelf heeft uitgelokt. Zij betwist dat er sprake zou zijn van leegstand en onverhuurbaarheid van woningen.
Tenslotte betwist [gedaagde] de spoedeisendheid en stelt zij zich op het standpunt dat de materie te complex is om in kort geding te worden behandeld.

De overwegingen
Uit de in het geding gebrachte stukken en de behandeling ter zitting komt naar voren dat er de laatste jaren sprake is van angst en onbehagen bij bewoners in de wijk van [gedaagde]. Dit gevoel wordt gevoed door overlast, welke overlast bestaat uit bedreiging, gewelddadige incidenten, intimidatie en verkeersonveilig gedrag. Deze overlast wordt toegerekend aan de (volwassen) kinderen en kleinkinderen die met grote regelmaat bij [gedaagde] verblijven en vergt veel aandacht van WS Servatius, politie en maatschappelijk werk. Dit vormde de opmaat voor de sommatie aan [gedaagde] d.d. 18 september 2007 en de daaropvolgende gesprekken tussen [gedaagde], WS Servatius, de burgemeester van Maastricht en politie.
Hoewel [gedaagde] formeel de gestelde overlast ontkent bij gebreke van ‘concrete bewijzen’ en hooguit wil spreken van ‘kattenkwaad’, belooft zij in deze gesprekken op 29 oktober 2007 en 28 januari 2008  dat zij, haar kinderen en kleinkinderen er voor zullen blijven zorgen dat zij geen overlast in de wijk veroorzaken (brief d.d. 31 januari 2008 van mr. Nadaud aan de burgemeester van Maastricht;  productie 17 zijdens [gedaagde]).
WS Servatius erkent dat zij ter onderbouwing van de gestelde overlast grotendeels moet putten uit anonieme verklaringen, doch benadrukt dat bewoners juist kenbaar maken angst te hebben voor represailles indien zij met naam en toenaam bekend zouden worden gemaakt. De rode draad in de verschillende anonieme verklaringen uit juli 2008 is inderdaad een van intimidatie (waarbij leden van de familie [gedaagde] met naam en toenaam worden genoemd), angst en de wens om te vertrekken uit de buurt indien geen oplossing wordt bereikt.
In een eigen verklaring (productie 17 zijdens WS Servatius) geeft de woningstichting aan dat na het incident van 27 augustus 2009 verschillende bewoners uit de buurt zich hebben gemeld met een verhuisverzoek:
Over het algemeen wordt een beeld geschetst door bewoners dat men zich al lange tijd niet veilig voelt in de straat en dat dit incident de laatste druppel is geweest. Het voorval van 27 augustus heeft veel indruk gemaakt op buurtbewoners en vooral kinderen uit de straat die een en ander hebben waargenomen. Men spreekt over ‘afschuwelijk, beangstigend, heel akelig’, toen men zag hoe leden van de familie [gedaagde] [de buurman]  massaal te lijf gingen.
(…)
Buurtbewoners melden dat ze ervoor kiezen om klachten niet te melden bij de woningstichting of politie, omdat men angst heeft voor represailles. Het voorbeeld van 27 augustus 2009 ziet men als een groot voorbeeld. Direct aanspreken van de familieleden c.q. (klein)kinderen durft men al helemaal niet.
WS  Servatius geeft aan dat tien huurders - met name huurders met kinderen - zo spoedig mogelijk willen verhuizen, waarvan drie huurders verzocht hebben dit met grote spoed te regelen.
De voorzieningenrechter laat in dit verband zwaar meewegen het in aansluiting van deze verklaring opgesteld ‘rapport’ van de wijkagent [naam] d.d. 8 september 2009. De wijkagent bevestigt de gevoelens van angst bij bewoners:
Naar aanleiding van deze verklaring rapporteer ik dat er bij de buurtbewoners in de [straat] grote angst bestaat voor het afleggen van een verklaring aangaande het gebeuren in de [straat] in het algemeen waarbij enigszins leden van de familie [gedaagde] betrokken zijn en de gepleegde openlijke geweldpleging op 27 augustus 2009 in het bijzonder. Uit de door mij gevoerde gesprekken is mij gebleken dat bij bewoners van deze straat een permanent gevoel van onveiligheid heerst waarbij de bewoners geen verklaring durven af te leggen over hun gevoelens van onveiligheid vanwege de angst voor represailles door leden van de familie [gedaagde].
In dit stramien pas de aangifte van de [buurman] van [gedaagde] d.d. 27 augustus 2009 (productie 15 zijdens WS Servatius) betreffende openlijke geweldpleging (tegen de buurman]) door [gedaagde] en een aantal andere leden van de familie en diens verklaring (ondersteund door kennis van de buurman) over bedreiging door zoon van [gedaagde] in de hal van het politiebureau en het vervolgens op buitengewoon intimiderende wijze in diens auto volgen door deze zoon van [gedaagde] van [de buurman] naar diens tijdelijk verblijfadres. De verklaring van zoon van [gedaagde] ter zake in zijn aangifte d.d. 26 september 2009 (productie 14 zijdens [gedaagde]) dat hij ‘toevallig op twee adressen moest zijn waar ook [de buurman] moest zijn’, komt in dit licht ongeloofwaardig over en lijkt slechts als gelegenheidsargument te kunnen dienen.
Al het bovenstaande in onderlinge samenhang bezien, is naar het voorlopig oordeel van de voorzieningenrechter voorshands voldoende aannemelijk geworden dat gedurende een aantal jaren rondom de woning van [gedaagde] sprake is van bijzonder ernstige overlast bestaande uit intimidatie, bedreiging, geweld en verkeersonveilig gedrag door leden van de familie [gedaagde]. Deze overlast hangt samen met het regelmatig verblijf van de (volwassen) kinderen en kleinkinderen in de woning van [gedaagde] en ondanks eerder herhaalde beloften geen overlast te veroorzaken, is de situatie na de laatste escalatie op 27 augustus 2009 onhoudbaar geworden. Als huurder van WS Servatius kan [gedaagde] deze ernstige overlast aan omwonenden, eveneens huurders van WS Servatius, door de bij haar verblijvende familieleden als een verwijtbaar tekortschieten worden aangerekend.
WS Servatius heeft dan ook een spoedeisend belang bij haar vordering. Dit betekent dat de vordering tot ontruiming van WS Servatius zal worden toegewezen, met dien verstande dat de ontruimingstermijn na betekening van dit vonnis wordt gesteld op veertien dagen, teneinde [gedaagde] gelegenheid te bieden elders woonruimte te vinden.
[gedaagde] zal als de in het ongelijk gestelde partij worden veroordeeld in de kosten van deze procedure.
BESLISSING
Veroordeelt [gedaagde] om binnen veertien dagen na betekening van dit vonnis het gehuurde aan de [adres] te [woonplaats] te ontruimen en te verlaten met al degenen die zich daar van harentwege bevinden en al hetgeen zich daarin van harentwege bevindt, alsmede het gehuurde, onder overgifte van alle sleutels van het gehuurde, geheel ter vrije beschikking aan WS Servatius te stellen, waarbij WS Servatius gemachtigd wordt de ontruiming zonodig zelf te doen uitvoeren op kosten van [gedaagde] met behulp van de sterke arm van Politie en Justitie.
Veroordeelt [gedaagde] tot betaling van de kosten van deze procedure aan de zijde van
WS Servatius gevallen en tot op heden begroot op € 791,31, waaronder een bedrag van
€ 400,- als salaris van de gemachtigde.
Verklaart deze beslissing uitvoerbaar bij voorraad.
Wijst het meer of anders gevorderde af.
Dit vonnis is gewezen door mr. R.H.J. Otto, kantonrechter, en is in het openbaar uitgesproken in aanwezigheid van de griffier.
"
ECLI_NL_RBAMS_2015_7783.xml|True|"Vordering tot ontbinding huurovereenkomst met ontruiming van de woonruimte nadat de politie bij een inval in de woning harddrugs heeft aangetroffen.  Kantonrechter oordeelt dat niet in rechte is gebleken dat de woonfunctie ondergeschikt is geraakt aan de op- of overslagfunctie voor verdovende middelen en wijst vordering af. Relevant daarbij is dat huurder al bijna 20 jaar in de woonruimte woont.

Afdeling privaatrecht
zaaknummer: 4095120  CV EXPL  15-10791
vonnis van:  26 oktober 2015
fno.:  245
I n z a k e
gevestigd te Amsterdam
eiseres
nader te noemen: Stadgenoot
gemachtigde: vd Hoeden/Mulder, gerechtsdeurwaarders
t e g e n
wonende te [plaats]
gedaagde
nader te noemen: [gedaagde]
gemachtigde: mr. R.K. Uppal
- dagvaarding van 24 april 2015 met producties- antwoord met een productie- instructievonnis- conclusie van repliek met producties
- conclusie van dupliek met een productie
- akte uitlaten productie
Vervolgens is een datum voor vonnis bepaald.
1. Als enerzijds gesteld en anderzijds erkend of niet (voldoende) weersproken, alsmede op grond van de overgelegde stukken, staat in dit geding het volgende vast:
[gedaagde] huurt van Stadgenoot sinds 19 juli 1994 woonruimte aan de [straat] te [plaats] . De woonruimte maakt deel uit van een pand, waarvoor een VvE  is ingesteld.
Op de huurovereenkomst zijn van toepassing algemene voorwaarden, waarin in artikel 3 de verplichtingen van de huurder zijn opgenomen. Volgens die bepaling is [gedaagde] gehouden de woonruimte overeenkomstig de bestemming als woning te gebruiken en schoon te houden. Voorts mag [gedaagde] geen schade aan de woonruimte of omwonenden toebrengen en geen overlast veroorzaken. In artikel 3.8 en artikel 6 van de algemene voorwaarden is nog opgenomen dat huurder aansprakelijk is voor schade aan de woonruimte, tenzij hij/zij bewijst dat deze buiten zijn schuld is ontstaan.
In 2013 heeft de politie over de woonruimte een anonieme tip c.q. klacht van een omwonende gekregen, dat er rond de woonruimte nogal eens een sterke wiet-lucht hing. Op het balkon van [gedaagde] werden toen 2 forse hennepplanten aangetroffen, die [gedaagde] beloofde te verwijderen. Er is van het voorval geen proces-verbaal opgemaakt.
Op 20 augustus 2014 heeft de politie bij [gedaagde] een inval gedaan. Ten tijde van de inval was [gedaagde] aanwezig in de woonruimte, maar hij wenste de politie niet toe te laten. Daarop heeft de politie zich via de voordeur van de woonruimte toegang verschaft.
Op 20 augustus 2014 heeft VvE de deur van de woonruimte laten repareren voor een bedrag van € 703,34 incl. BTW. De VvE heeft de rekening  bij Stadgenoot neergelegd, die de rekening  heeft voldaan.
Op 13 november 2014 heeft de politie van de inval proces-verbaal opgemaakt. Op 14 november 2014 heeft Stadgenoot van de politie vernomen dat er op 20 augustus 2014 bij [gedaagde] een inval was gedaan.
Volgens het proces-verbaal kwam [gedaagde] uit een onderzoek naar mogelijke drugshandel bij een kapsalon als verdachte naar voren. Het proces-verbaal  vermeldt:
Het proces-verbaal bevat een opsomming van de in de woonruimte aangetroffen goederen, die (mogelijk) drugs gerelateerd zijn. De opsomming beslaat meerdere pagina’s.
Stadgenoot heeft [gedaagde] voor de reparatiekosten aan de voordeur aangesproken en aangemaand. [gedaagde] heeft de schade niet vergoed.
Bij brief van 17 maart 2015 heeft Stadgenoot [gedaagde] bericht dat zij heeft geconstateerd dat [gedaagde] de woonruimte onrechtmatig gebruikt, aangezien de woonruimte wordt gebruikt bij de handel in harddrugs. Stadgenoot heeft [gedaagde] daarbij de gelegenheid de huurovereenkomst op te zeggen.
De gemachtigde van [gedaagde] heeft Stadgenoot bericht dat [gedaagde] niet voor enig strafbaar feit was veroordeeld en de bewijslast voor de toerekenbaarheid van de schade aan de voordeur bij Stadgenoot ligt.
Partijen hebben over het beëindigen van de huur nader gecorrespondeerd.
[gedaagde] heeft geweigerd de huur op te zeggen of de woonruimte te ontruimen.
2. Stadgenoot vordert dat de huurovereenkomst tussen partijen zal worden ontbonden en veroordeling van [gedaagde] tot ontruiming van de woonruimte en tot betaling van een bedrag van € 831,00 per maand vanaf de dag der dagvaarding tot aan die der voldoening. Alles met veroordeling van [gedaagde] in de kosten van de procedure.
3.
4. Bovendien waren er met de handel in harddrugs verband houdende attributen en geldbedragen in de woonruimte aangetroffen, zodat de politie kon constateren dat sprake is geweest van de handel in drugs. Stadgenoot benadrukt dat dat de aanwezigheid van grote hoeveelheden drugs en de handel daarin tot verloedering en een toename van criminele activiteiten rondom de woonruimte kan leiden, hetgeen weer tot overlast leidt. Of de overlast zich heeft voorgedaan, is daarbij niet van belang.
5.
6. Stadgenoot heeft [gedaagde] aangesproken tot betaling van dit bedrag, hetgeen [gedaagde] heeft geweigerd. Stadgenoot heeft daarop kosten ter incasso moeten maken, en ook die kosten dient [gedaagde] te vergoeden.
7. [gedaagde] verweert zich als volgt.
8.
9. Volgens [gedaagde] is de kern van het verwijt dat hem door Stadgenoot wordt gemaakt, dat hij zijn woonruimte in strijd met de bestemming, namelijk voor de handel in hard-drugs, heeft gebruikt. Echter, uit het proces-verbaal volgt juist dat [gedaagde] de woon-ruimte steeds (ook) als woning heeft gebruikt. Er is geen bewijs dat [gedaagde] in of vanuit de woonruimte daadwerkelijk heeft gehandeld in verdovende middelen. Bovendien is er geen enkele stuk dat wijst op overlast in of vanuit de woonruimte, hetgeen bij handel wel voor de hand zou hebben gelegen. Stadgenoot heeft geen buurtonderzoek gedaan om die overlast - die er moet zijn als er vanuit of in de woonruimte wordt gehandeld - in kaart te brengen.
10.
Ten aanzien van de deur refereert [gedaagde] zich aan het oordeel van de kantonrechter.
11. De vordering van Stadgenoot valt uiteen in twee delen: ontbinding van de huurovereenkomst met ontruiming van de woonruimte, en vergoeding van de als gevolg van de politie inval ontstane kosten tot herstel van de voordeur van de woonruimte. De vorderingen zullen afzonderlijk worden beoordeeld.
11.
11. Stadgenoot heeft voorts betoogd dat [gedaagde] een andere bestemming dan wonen aan    de door hem gehuurde woonruimte heeft gegeven, hetgeen in de huurovereenkomst niet is toegestaan. Hoewel de kantonrechter met Stadgenoot van oordeel is dat de hoeveelheid van de aangetroffen goederen impliceren dat [gedaagde] handelde in verdovende middelen en dat voldoende aannemelijk is dat hij in dat verband zijn woonruimte als op- c.q. overslagplaats gebruikte, staat ook vast dat [gedaagde] de woonruimte nog steeds zelf bewoonde. Nu niet in rechte is gebleken dat de woonfunctie ondergeschikt is geraakt aan de op- of overslagfunctie, zal [gedaagde] in dit verband het voordeel van de twijfel krijgen en zal ook deze grond niet tot toewijzing van de vordering van Stadgenoot leiden. Bij die beoordeling speelt mee dat [gedaagde] al bijna 20 jaar in de woonruimte woont.
11. Naar het oordeel van de kantonrechter kan voorts het feit dat een huurder van een sociale huurwoning in zijn woonruimte aan aanzienlijke hoeveelheid drugs voorhand-en heeft (gehad), hoe verwerpelijk en strafbaar ook, niet leiden tot ontbinding van de huurovereenkomst en ontruiming van het gehuurde. Daarvoor zijn bijkomende om-standigheden vereist, zoals [gedaagde] heeft betoogd, bestaande uit bijvoorbeeld overlast, gevaarzetting en/of handelsactiviteiten in de woonruimte.
11. Beoordeeld moet dus worden af daar in dit geval sprake van is (geweest). Dat [gedaagde] in of vanuit de woonruimte in drugs heeft gehandeld, zoals Stadgenoot heeft betoogd, is niet gebleken. Dat hij gevaarzetting heeft veroorzaakt, evenmin. Er is geen bewijs van overlast geleverd en met [gedaagde] wordt geoordeeld dat als er gehandeld zou zijn in of vanuit de woonruimte, de overlast zeker aanwezig zou zijn en de bewijzen evenzeer.
11.
11. Bij dit alles geeft de kantonrechter [gedaagde] nog mee dat indien hij voor nogmaals (om drugs-gerelateerde redenen) door Stadgenoot moet worden aangesproken, het oordeel omtrent het voortzetten van de huurovereenkomst zeer wel anders zou kunnen uitvallen. Het moet niet te vaak gebeuren dat Stadgenoot in actie moet komen om een voordeur te repareren, die als gevolg van een inval van de politie op verdenking van ernstige strafbare feiten, forse schade heeft opgelopen. Dat [gedaagde] mogelijk nog niet is veroordeeld maakt dat niet anders.
11. Gelet op de veroordeling van [gedaagde] in de herstelkosten - alleen al voldoende reden voor Stadgenoot om tot dagvaarding over te gaan -  wordt [gedaagde] belast met de proceskosten gevallen aan de zijde van Stadgenoot, zoals hieronder bepaald.
De kantonrechter:
veroordeelt [gedaagde] tot betaling van Stadgenoot van een bedrag van € 831,00, vermeerderd met de wettelijke rente vanaf de dag der dagvaarding tot aan die der voldoening;
wijst de vordering voor het overige af;
veroordeelt [gedaagde] in de kosten van het geding, aan de zijde van Stadgenoot tot heden begroot als volgt: € 466,00 aan griffiegeld€    96,16 aan explootkosten
veroordeelt [gedaagde] tot betaling van een bedrag van € 50,00 aan nasalaris, te verhogen met een bedrag van € 68,00 onder de voorwaarde dat betekening van het vonnis heeft plaatsgevonden en [gedaagde] niet binnen 14 dagen na aanschrijving vrijwillig aan het vonnis heeft voldaan, een en ander voor zover van toepassing, inclusief btw;
verklaart de veroordelingen uitvoerbaar bij voorraad.
Aldus gewezen door mr. M.V. Ulrici, kantonrechter, en uitgesproken ter openbare terechtzitting van 26 oktober 2015 in tegenwoordigheid van de griffier.
Griffier 								Kantonrechter
"
ECLI_NL_RBGEL_2016_3347.xml|True|"Huurovereenkomst standplaats. Ontbinding huurovereenkomst in verband met strijd met algemene voorwaarden: gehuurde geen hoofdverblijf van huurders. Daadwerkelijke bewoning door dochter van huurders. Tekortkoming rechtvaardigt ontbinding en geen strijd met redelijkheid en billijkheid. (zie ook eclinummer 16:3346)
vonnis

Team kanton en handelsrecht
Zittingsplaats Nijmegen
zaakgegevens	4447228 \ CV EXPL  15-4821 \ 428 \ 858
uitspraak van

in de zaak van
de publiekrechtelijke rechtspersoon

zetelende te Nijmegen
gemachtigde mr. C.W.J. Raaimakers

tegen

beiden wonende te [woonplaats]
gemachtigde mr. K. Megens-van Mierlo

Partijen worden hierna Gemeente Nijmegen en [huurder 1] en [huurder 2] genoemd.
Het verloop van de procedure blijkt uit:
- het tussenvonnis van 16 oktober 2015 en de daarin genoemde processtukken
- de gefaxte brief van 24 november 2015 van de gemachtigde van [huurder 1] en [huurder 2] , met een productie ten behoeve van de comparitie
- de comparitie van partijen van 26 november 2015.
Gemeente Nijmegen verhuurt de standplaats op het adres [adres] aan [huurder 1] en [huurder 2] . Op de huurovereenkomst zijn de Algemene voorwaarden Huurovereenkomst woonwagens van toepassing.
In de huurovereenkomst, die door [huurder 1] en [huurder 2] en Gemeente Nijmegen is ondertekend op respectievelijk 24 juni 2005 en 22 augustus 2005, staat voor zover hier van belang onder meer het volgende.





In artikel 5.2 van de algemene voorwaarden is, voor zover hier van belang, het volgende bepaald.

In artikel 5.4 van de algemene voorwaarden is, voor zover hier van belang, het volgende bepaald.

Bij brief van 7 juni 2013 heeft Gemeente Nijmegen aan de dochter van [huurder 1] en [huurder 2] , mevrouw [naam dochter] (hierna ook: de dochter) bericht dat uit haar administratie is gebleken dat de dochter van [huurder 1] sinds 26 april 2006 woonachtig is aan het adres [adres] en dat haar ouders daar sinds 30 januari 2012 niet meer wonen.
In haar brief meldt Gemeente Nijmegen dat een wijziging tenaamstelling van het huurcontract onder voorwaarden mogelijk is, indien [huurder 1] en [huurder 2] hun dochter (en haar partner, de heer [naam partner] ) schriftelijk voordragen als nieuwer huurder. Gemeente Nijmegen wijst er daarbij op dat [naam dochter] en [naam partner] onder meer dienen te voldoen aan het toewijzingscriterium dat geen van beiden over de voorafgaande vijf jaar een strafblad heeft.
Gemeente Nijmegen, Politie Oost-Nederland en woonstichting Talis zijn op 25 juni 2014 een samenwerkingsovereenkomst aangegaan die betrekking heeft op ‘het woonwagencentrum’ gelegen in de wijk Leuvensbroek in Nijmegen, waaronder ook de onderhavige standplaats valt. In de samenwerkingsovereenkomst is onder meer, voor zover hier van belang, het volgende bepaald.












[huurder 1] en [huurder 2] hebben bij brief van 13 juni 2013 hun dochter en haar partner voorgedragen als nieuwe huurders van de onderhavige standplaats.
Op 22 april 2015 schrijft Gemeente Nijmegen, voor zover hier van belang, onder meer het volgende aan [huurder 1] .






De gemachtigde van Gemeente Nijmegen heeft bij brief van 18 juni 2015, voor zover hier van belang, onder meer het volgende geschreven aan [huurder 1] en [huurder 2] .






[huurder 1] en [huurder 2] hebben niet ingestemd met de beëindiging van de huurovereenkomst en de ontruiming van de standplaats.
Op 26 november 2015 is in de onderhavige zaak, gelijktijdig met de zaak onder nummer 4379701 CV EXPL 15-4320 tussen Gemeente Nijmegen als eisende partij en [naam dochter] en [naam partner] als gedaagde partijen, een comparitie van partijen gehouden als bepaald in het tussenvonnis van 16 oktober 2015.
Gemeente Nijmegen vordert dat de kantonrechter bij vonnis, uitvoerbaar bij voorraad:

a.	de huurovereenkomst tussen de gemeente en [huurder 1] en [huurder 2] met betrekking tot de standplaats aan de [adres] te [woonplaats] ontbindt;
b.	[huurder 1] en [huurder 2] veroordeelt om binnen twee weken na betekening van dit vonnis de standplaats aan de [adres] te [woonplaats] te ontruimen met al de hunnen en al het hunne, die standplaats vrij van gebruik en gebruiksrechten in goede staat geheel leeg en ontruimd conform de huurovereenkomst aan de gemeente op te leveren, de sleutels van de op die standplaats aanwezige berging aan de gemeente af te geven en die standplaats na de ontruiming ontruimd en verlaten te houden, met machtiging van de gemeente om die ontruiming en dat ontruimd en verlaten houden desnoods zelf op kosten van [huurder 1] en [huurder 2] te bewerkstelligen, voor welke kosten [huurder 1] en [huurder 2] aansprakelijk zijn met gelasting van [huurder 1] en [huurder 2] deze kosten alsdan aan de gemeente op eerste verzoek te voldoen, een en ander te vermeerderen met de wettelijke rente;
c. 	[huurder 1] en [huurder 2] veroordeelt tot betaling van een vergoeding van € 161,56 per maand of gedeelte daarvan voor de periode totdat [huurder 1] en [huurder 2] volledig hebben voldaan aan het bepaalde onder b;

d.	het tijdstip vaststelt waarop de huurovereenkomst tussen de gemeente en [huurder 1] en [huurder 2] met betrekking tot de standplaats aan de [adres] te [woonplaats] eindigt en [huurder 1] en [huurder 2] veroordeelt om tegen dat tijdstip de standplaats aan de [adres] te [woonplaats] te ontruimen met al de hunnen en al het hunne, die standplaats vrij van gebruik en gebruiksrechten in goede staat geheel leeg en ontruimd conform de huurovereenkomst aan de gemeente op te leveren, de sleutels van de op die standplaats aanwezige berging aan de gemeente af te geven en die standplaats na de ontruiming ontruimd en verlaten te houden, met machtiging van de gemeente om die ontruiming en dat ontruimd en verlaten houden desnoods zelf op kosten van [huurder 1] en [huurder 2] te bewerkstelligen, voor welke kosten [huurder 1] en [huurder 2] aansprakelijk zijn met gelasting van [huurder 1] en [huurder 2] deze kosten alsdan aan de gemeente op eerste verzoek te voldoen, een en ander te vermeerderen met de wettelijke rente;
e. 	[huurder 1] en [huurder 2] veroordeelt tot betaling van een vergoeding van € 161,56 per maand of gedeelte daarvan voor de periode totdat [huurder 1] en [huurder 2] volledig hebben voldaan aan het bepaalde onder d;

f.	[huurder 1] en [huurder 2] ieder voor zich en gezamenlijk hoofdelijk veroordeelt tot betaling van de proceskosten, te vermeerderen met de wettelijke rente daarover vanaf 14 dagen na dagtekening van dit vonnis tot aan de dag van volledige betaling, alsmede tot betaling van de nakosten ad € 131,00 dan wel, indien betekening plaatsvindt, met een bedrag van € 199,00 en de eventuele verdere executiekosten.
Gemeente Nijmegen baseert haar vorderingen op de vaststaande feiten en op de volgende, zakelijk weergegeven, stellingen.
Gemeente Nijmegen heeft medio 2013, tijdens een onderzoek naar tenaamstelling van huurovereenkomsten en daadwerkelijke bewoning, geconstateerd dat [huurder 1] en [huurder 2] de standplaats aan de [adres] te [woonplaats] , dat aan hen met ingang van 1 januari 2004 wordt verhuurd, hebben verlaten en zonder toestemming van Gemeente Nijmegen volledig in gebruik hebben gegeven aan hun dochter en haar partner. Nadat zij hiermee bekend is geworden, heeft Gemeente Nijmegen [huurder 1] en [huurder 2] bij brief van 7 juni 2013 in de gelegenheid gesteld om hun dochter en haar partner als nieuwe huurders voor te dragen, echter wel op de voorwaarden dat [naam dochter] en/of [naam partner] een vast inkomen genieten en dat zij in de laatste vijf jaar geen criminele antecedenten mogen hebben. [huurder 1] en [huurder 2] hebben hun dochter en haar partner als nieuwe huurders voorgedragen, maar aangezien uit politieonderzoek uit 2015 is gebleken dat [naam partner] in de laatste vijf jaar twee antecedenten op zijn naam heeft staan, is Gemeente Nijmegen niet bereid een huurovereenkomst met [naam dochter] en [naam partner] te sluiten. Gemeente Nijmegen heeft [huurder 1] en [huurder 2] op 22 april 2015 een termijn van één maand gegeven om een andere aspirant- huurder voor de standplaats voor te dragen. Omdat [huurder 1] en [huurder 2] geen andere huurder hebben voorgedragen, heeft de gemachtigde van Gemeente Nijmegen [huurder 1] en [huurder 2] in de gelegenheid gesteld de huurovereenkomst met wederzijds goedvinden te beëindigen per 1 augustus 2015, met ontruiming van het gehuurde. Aangezien [huurder 1] en [huurder 2] hiermee niet hebben ingestemd, vordert Gemeente Nijmegen thans primair ontbinding van de huurovereenkomst en ontruiming van de standplaats, op grond van de wet en de algemene voorwaarden, wegens tekortkoming van [huurder 1] en [huurder 2] van hun verplichtingen uit de huurovereenkomst. Subsidiair vordert Gemeente Nijmegen dat de kantonrechter een datum vaststelt waarop de huurovereenkomst eindigt in verband met opzegging door Gemeente Nijmegen.
[huurder 1] en [huurder 2] voeren gemotiveerd verweer. Op dat verweer gaat de kantonrechter hierna zo nodig in.
[huurder 1] en [huurder 2] betwisten primair dat er van hun zijde sprake is van een tekortkoming. Zij voeren, kort samengevat, aan dat Gemeente Nijmegen van begin af aan op de hoogte is geweest van het feit dat zij in 2006 zijn verhuisd naar de [adres 2] en dat zij vervolgens hun dochter en haar partner de standplaats in gebruik hebben gegeven. Formeel was het toen echter nog niet mogelijk de tenaamstelling van het huurcontract te wijzigen. [huurder 1] en [huurder 2] betwisten gemotiveerd dat zij pas per 30 januari 2012, de datum van inschrijving op hun nieuwe adres, zijn gaan wonen aan de [adres] . Gemeente Nijmegen heeft al in 2005 meegedeeld dat bewoning van [naam dochter] en haar partner op de standplaats geen probleem was en dat alles na de mutatiestop geformaliseerd kon worden. De dochter van [huurder 1] en [huurder 2] is vanaf juli 2005 de huur van de standplaats gaan betalen en zij en haar partner hebben zich ingeschreven op het onderhavige adres. Nu Gemeente Nijmegen heeft ingestemd met de huidige woonsituatie, en het gebruik van de standplaats door [naam dochter] en [naam partner] derhalve al die jaren gedoogd heeft, kan van slecht huurderschap of van enige tekortkomingen van de zijde van [huurder 1] en [huurder 2] geen sprake zijn.
Subsidiair voeren [huurder 1] en [huurder 2] gemotiveerd aan dat, mocht de kantonrechter oordelen dat wel sprake is van een tekortkoming, deze tekortkoming, gelet op haar bijzondere aard, de ontbinding niet rechtvaardigt.
Verder voeren [huurder 1] en [huurder 2] aan dat, nu geen sprake is van slecht huurderschap, er ook geen grond voor de opzegging aanwezig is, zodat ook de vordering tot het vaststellen van een datum dat de huurovereenkomst eindigt afgewezen dient te worden.
Tot slot voeren [huurder 1] en [huurder 2] aan dat de vorderingen van Gemeente Nijmegen naar maatstaven van redelijkheid en billijkheid onaanvaardbaar zijn. Daartoe voeren zij gemotiveerd aan dat Gemeente Nijmegen nooit heeft geprotesteerd of opgetreden tegen het feit dat [naam dochter] en [naam partner] op de standplaats wonen, dat Gemeente Nijmegen geen voortvarendheid heeft betracht bij het antecedentenonderzoek naar [naam dochter] en [naam partner] en dat de antecedenten van [naam partner] geen verband houden met woonzaken, terwijl een medewerker van Gemeente Nijmegen heeft meegedeeld dat juist antecedenten in relatie tot woonzaken van belang zijn voor de acceptatie van nieuwe huurders.
De kantonrechter overweegt het volgende.
Dat Gemeente Nijmegen in 2005/2006 toezeggingen zou hebben gedaan ten aanzien van de overname van de huurovereenkomst en/of de bewoning van [naam dochter] en haar partner in het gehuurde zou hebben gedoogd, is uitdrukkelijk betwist door Gemeente Nijmegen. Hiertegenover hebben [huurder 1] en [huurder 2] de door hun gestelde toezeggingen van Gemeente Nijmegen niet onderbouwd noch geconcretiseerd aan de hand van namen en data. Naar het oordeel van de kantonrechter is van een harde toezegging van Gemeente Nijmegen dan ook geen sprake. Dit strookt bovendien met het feit dat in verband met een mutatiestop, die is opgeheven op 2 april 2013, de tenaamstelling van het huurcontract niet kon worden gewijzigd. Evenmin staat vast dat de verhuizing van [huurder 1] en [huurder 2] naar [adres 2] vóór 30 januari 2012 bekend was bij de gemeente. Dat hun dochter per 26 april 2006 staat ingeschreven op het adres doet hieraan niet af. Uit de enkele inschrijving op een adres vloeit immers niet een contractsovername voort. Dat [naam dochter] vanaf juli 2005 de huur is gaan betalen leidt niet tot het oordeel dat erop mocht worden vertrouwd dat Gemeente Nijmegen daarmee op de hoogte was of had moeten zijn dat niet de [huurder 1] en [huurder 2] maar [naam dochter] en [naam partner] hun hoofdverblijf hebben op de standplaats.
De kantonrechter is dan ook van oordeel dat Gemeente Nijmegen voldoende gemotiveerd heeft gesteld dat zij pas per medio 2013, althans kort voor verzending van de brief van 7 juni 2013, kennis heeft genomen van het feit dat [naam dochter] en haar gezin de woning aan de [adres] in gebruik hebben.
Tussen partijen is niet in geschil dat [huurder 1] en [huurder 2] thans niet meer hun hoofdverblijf hebben op voornoemd adres. Naar het oordeel van de kantonrechter hebben [huurder 1] en [huurder 2] dan ook gehandeld in strijd met artikel 5 van de huurovereenkomst en de artikelen 5.2 en 5.4 van de algemene voorwaarden, zodat er sprake is van een tekortkoming in de nakoming van hun verplichtingen uit de huurovereenkomst. Dat Gemeente Nijmegen [huurder 1] en [huurder 2] eerst in de gelegenheid heeft gesteld hun dochter en haar partner als nieuwe huurders voor te dragen en, toen dat niet doorging, hen vervolgens een termijn van een maand heeft gegeven een andere huurder voor te dragen, waarvan [huurder 1] en [huurder 2] geen gebruik hebben gemaakt, maakt die tekortkoming niet ongedaan.
Ten aanzien van het subsidiaire verweer dat de tekortkoming de ontbinding niet rechtvaardigt en dat de gevorderde ontbinding naar maatstaven van redelijkheid en billijkheid onaanvaardbaar is, overweegt de kantonrechter het volgende.
De kantonrechter volgt Gemeente Nijmegen in haar stelling dat, gelet op het haar gevoerde algemeen beleid ter zake van woonwagencentra, voor iedere nieuwe aspirant-huurder aan de [adres] een screening plaatsvindt en dat [naam dochter] en [naam partner] , in het licht van het voorgaande, in juni 2013 terecht door Gemeente Nijmegen als nieuwe aspirant-huurders zijn aangemerkt. Conform dit beleid van Gemeente Nijmegen heeft een antecedentenonderzoek plaatsgevonden, waarmee [naam dochter] en [naam partner] akkoord zijn gegaan.
In de samenwerkingsovereenkomst, die naar het oordeel van de kantonrechter leidend is, is het doel van het antecedentenonderzoek bepaald, namelijk:
Uit de (niet-limitatief) genoemde antecedenten blijkt dat, anders dan hetgeen [huurder 1] en [huurder 2] hierover aanvoeren, niet enkel antecedenten in relatie tot woonzaken van belang zijn voor de acceptatie van nieuwe huurders. Ten aanzien van het verweer dat Gemeente Nijmegen (bewust) twee jaar heeft gewacht met het antecedentenonderzoek, overweegt de kantonrechter dat van een doelbewust handelen van Gemeente Nijmegen met het oogmerk [naam dochter] en [naam partner] te benadelen niet is gebleken en hiervoor onvoldoende is gesteld. De kantonrechter passeert het verweer van [huurder 1] en [huurder 2] dat Gemeente Nijmegen nooit heeft geprotesteerd of opgetreden tegen de huidige woonsituatie, aangezien Gemeente Nijmegen, zoals in rechtsoverweging 4.2 overwogen, van die situatie niet eerder dan per medio 2013 op de hoogte was. De kantonrechter is dan ook van oordeel dat [huurder 1] en [huurder 2] niet slagen in hun subsidiaire verweer.
Met het oog de redelijkheid en billijkheid acht de kantonrechter verder relevant dat Gemeente Nijmegen [huurder 1] en [huurder 2] in de gelegenheid heeft gesteld hun dochter en haar partner als huurders voor te dragen en hen vervolgens een termijn van een maand heeft verleend voor het vinden van een andere huurder en dat Gemeente Nijmegen aan [naam dochter] en [naam partner] een termijn van vier maanden heeft gegeven om andere huisvesting te vinden.
De kantonrechter komt tot de slotsom dat de tekortkoming van [huurder 1] en [huurder 2] de ontbinding van de huurovereenkomst rechtvaardigt. De primaire vordering wordt daarom toegewezen.
Gemeente Nijmegen heeft ook in de procedure tegen [naam dochter] en [naam partner] de ontruiming van de standplaats gevorderd en betaling van een vergoeding van € 161,56 per maand voor zolang [naam dochter] en [naam partner] niet tot ontruiming overgaan. De kantonrechter wijst dan ook jegens [huurder 1] en [huurder 2] de gevorderde ontruiming en betaling van de vergoeding toe, voor zover zou blijken dat [huurder 1] en [huurder 2] het gehuurde zelf in gebruik hebben. De kantonrechter ziet aanleiding de termijn van ontruiming op vier weken na betekening van dit vonnis te stellen.
De door Gemeente Nijmegen gevorderde machtiging om de ontruiming zelf te doen uitvoeren wordt afgewezen, nu artikel 556 lid 1 Rv voorschrijft dat een gedwongen ontruiming geschiedt door een deurwaarder. De deurwaarder zelf behoeft geen rechterlijke machtiging voor het inroepen van de hulp van de sterke arm. Die bevoegdheid ontleent hij rechtstreeks aan artikel 557 Rv, waarin artikel 444 Rv van overeenkomstige toepassing wordt verklaard.
[huurder 1] en [huurder 2] worden in het ongelijk gesteld en moeten daarom de proceskosten dragen. De gevorderde nakosten (en de eventuele verdere executiekosten), zullen worden begroot op een totaalbedrag van € 100,00 zijnde een half salarispunt van het toe te wijzen salaris van de gemachtigde met een maximum van € 100,00, te vermeerderen, indien betekening van het vonnis heeft plaatsgevonden, met de explootkosten van betekening van het vonnis.
De kantonrechter
ontbindt de huurovereenkomst tussen Gemeente Nijmegen en [huurder 1] en [huurder 2] met betrekking tot de standplaats aan de [adres] te [woonplaats] ;
veroordeelt [huurder 1] en [huurder 2] , voor zover zij het gehuurde zelf in gebruik hebben, om binnen vier weken na betekening van dit vonnis de woning met alles wat van [huurder 1] en [huurder 2] is en ieder die bij [huurder 1] en [huurder 2] hoort, te verlaten en te ontruimen, verlaten en ontruimd te houden en de sleutels af te geven aan Gemeente Nijmegen;
veroordeelt [huurder 1] en [huurder 2] , voor zover zij het gehuurde zelf in gebruik hebben, tot betaling van een bedrag van € 161,56 voor iedere maand of gedeelte daarvan dat [huurder 1] en [huurder 2] de woning in gebruik hebben tot aan de ontruiming;
veroordeelt [huurder 1] en [huurder 2] in de proceskosten, tot deze uitspraak aan de kant van Gemeente Nijmegen begroot op € 98,13 aan dagvaardingskosten, € 116,00 aan griffierecht, € 300,00 aan salaris voor de gemachtigde, te vermeerderen met de wettelijke rente vanaf 14 dagen na heden tot aan de dag van volledig betaling, en € 100,00 aan nakosten, te vermeerderen, indien betekening van het vonnis heeft plaatsgevonden, met de explootkosten van betekening van het vonnis;
verklaart deze veroordelingen uitvoerbaar bij voorraad;
wijst het meer of anders gevorderde af.
Dit vonnis is gewezen door de kantonrechter mr. H.C. Leemreize en in het openbaar uitgesproken door de rolrechter mr. S.H. Bokx-Boom op
"
ECLI_NL_RBLIM_2016_6789.xml|True|"Kort geding. Executiegeschil. Vordering tot schorsing ontruimingsvonnis. De enkele stelling dat door de vorige gemachtigde van eiseres fouten zijn gemaakt en/of proceskansen zijn gemist, leidt niet tot het oordeel dat het ontruimingsvonnis op een kennelijke misslag berust. Dat verhuurder het alsnog door eiseres gedane betalingsvoorstel niet accepteert, levert geen misbruik van executiebevoegdheid op. Het dakloos worden is een voorzienbaar gevolg van de ontruiming en zal reeds bij de beoordeling die heeft geleid tot het ontruimingsvonnis zijn betrokken.
Burgerlijk recht
Zittingsplaats Maastricht
Zaaknummer: 5249919 CV EXPL 16-6899

in de zaak van:

h.o.d.n.
gevestigd te [vestigingsplaats] ,
in zijn hoedanigheid van bewindvoerder over het vermogen van

wonend te [woonplaats] ,
eisende partij,
gemachtigde mr. M.J. Rubberg,
tegen:
de stichting
gevestigd te Roermond,
gedaagde partij,
gemachtigde mr. W.V.J.M. Bonnie.
Partijen zullen hierna [eiser] en Wonen Zuid genoemd worden.
Het verloop van de procedure blijkt uit:
de dagvaarding
de mondelinge behandeling op 28 juli 2016.
Ten slotte is vonnis bepaald.
[naam onderbewindgestelde] (hierna: [naam onderbewindgestelde] ) huurt van Wonen Zuid de woning aan het adres [adres] te [woonplaats] .
Bij (verstek)vonnis van 30 december 2015 (zaaknr. 4666001 CV EXPL 15-12297) is
de huurovereenkomst tussen [naam onderbewindgestelde] en Wonen Zuid ontbonden en is [naam onderbewindgestelde] (voor zover hier van belang) veroordeeld de woning te ontruimen en te verlaten binnen twee weken na betekening van het vonnis. Dit vonnis is op 7 januari 2016 aan [naam onderbewindgestelde] betekend.
[naam onderbewindgestelde] heeft tegen voornoemd vonnis verzet gedaan. Bij vonnis van 13 april 2016  (zaaknr. 4796251 CV EXPL 16-1367) is [naam onderbewindgestelde] tot kwaad opposant verklaard en is het vonnis van 30 december 2015 bekrachtigd met veroordeling van [naam onderbewindgestelde] in de proceskosten.
Bij beschikking van 9 juni 2016 zijn de goederen die (zullen) toebehoren aan [naam onderbewindgestelde] (hierna: [naam onderbewindgestelde] ) onder bewind gesteld en is [eiser] tot bewindvoerder benoemd.
Bij exploot van 21 juli 2016 heeft Wonen Zuid aangezegd dat de ontruiming van de woning op 10 augustus aanstaande zal plaatsvinden.
[eiser] vordert bij wijze van onmiddellijke voorziening bij voorraad:
primair: schorsing van de tenuitvoerlegging van het vonnis van 30 december 2015, voor zover [naam onderbewindgestelde] daarin wordt veroordeeld de woning te verlaten en te ontruimen,
subsidiair: schorsing van de tenuitvoerlegging van het vonnis van 30 december 2015, voor zover [naam onderbewindgestelde] daarin wordt veroordeeld de woning te verlaten en te ontruimen onder de voorwaarde dat door of namens [naam onderbewindgestelde] maandelijks de huur/gebruiksvergoeding van € 535,03 per maand wordt betaald alsmede een aflossing van € 145,00 per maand op de openstaande vordering van Wonen Zuid.
Ter onderbouwing van zijn vordering voert [eiser] aan dat Wonen Zuid misbruik maakt van haar bevoegdheid tot executie van het vonnis. Voorts stelt [eiser] dat het vonnis op een juridische misslag berust en dat er wegens na het vonnis aan het licht gekomen feiten er sprake zal zijn van een noodtoestand indien Wonen Zuid tot ontruiming van de woning zal overgaan.
Het verweer van Wonen Zuid strekt tot afwijzing van de vordering.
[eiser] heeft spoedeisend belang bij de door hem gevorderde voorziening.
De kantonrechter stelt het volgende voorop. In een executiegeschil kan de kantonrechter de tenuitvoerlegging van een vonnis slechts schorsen, indien hij van oordeel is dat de executant – mede gelet op de belangen aan de zijde van de geëxecuteerde die door de executie zullen worden geschaad – geen in redelijkheid te respecteren belang heeft bij gebruikmaking van zijn bevoegdheid tot tenuitvoerlegging over te gaan. Dat zal het geval kunnen zijn indien het te executeren vonnis klaarblijkelijk op een juridische of feitelijke misslag berust of indien de tenuitvoerlegging op grond van na dit vonnis voorgevallen of aan het licht gekomen feiten (zogenaamde nova) klaarblijkelijk aan de zijde van de geëxecuteerde een noodtoestand zal doen ontstaan, waardoor een onverwijlde tenuitvoerlegging niet kan worden aanvaard.
[eiser] stelt dat de toenmalige gemachtigde van [naam onderbewindgestelde] in de verzetprocedure die heeft geleid tot het vonnis van 13 april 2016 heeft verzuimd een conclusie van repliek te nemen. Voorts stelt [eiser] dat in die procedure de toenmalige gemachtigde van [naam onderbewindgestelde] haar voormalige budgetbeheerder in vrijwaring had moeten oproepen. Omdat de toenmalige gemachtigde een en ander heeft nagelaten berust het vonnis van 13 april 2016, waarbij het vonnis van 30 december 2015 is bekrachtigd, op een juridische misslag, aldus [eiser] . Dit betoog verwerpt de kantonrechter. Het feit dat de toenmalige gemachtigde van [naam onderbewindgestelde] een en ander heeft nagelaten, maakt niet dat het vonnis op een juridische misslag berust. Anders dan [naam onderbewindgestelde] betoogt ziet de term “misslag” in dezen namelijk niet op door partijen gemaakte fouten of gemiste kansen, maar op kennelijke misslagen die door de kantonrechter zijn gemaakt. Van dat laatste is niet gebleken.
[eiser] heeft aan Wonen Zuid een betalingsregeling aangeboden op grond waarvan (volgens hem) naast betaling van de maandelijks verschuldigde huur in ieder geval ook
€ 2.240,00 op jaarbasis afgelost zou kunnen worden. [eiser] stelt dat Wonen Zuid misbruik maakt van haar executiebevoegdheid doordat zij met dit voorstel niet akkoord is gegaan en vasthoudt aan uitvoering van het vonnis van 30 december 2015.
De kantonrechter verwerpt dit standpunt. Het enkele feit dat Wonen Zuid de door [eiser] aangeboden betalingsregeling niet accepteert, leidt niet tot het oordeel dat Wonen Zuid misbruikt maakt van haar bevoegdheid tot executie van het vonnis. Wonen Zuid heeft ter zitting bovendien aangevoerd dat [eiser] dit voorstel reeds niet kan nakomen zodra op de uitkering van [naam onderbewindgestelde] beslag wordt gelegd. Tegen dit reële scenario - [naam onderbewindgestelde] bevindt zich in een problematische schuldensituatie in verband waarmee zij onlangs heeft verzocht (opnieuw) tot de WSNP te worden toegelaten – is van de zijde van [eiser] niets ingebracht.
[eiser] stelt dat de executie van het vonnis zal leiden tot een noodtoestand aangezien [naam onderbewindgestelde] , die bekend is met artrose, botontkalking en huidkanker, dan dakloos zal worden hetgeen de symptomen van deze ziektes negatief zal beïnvloeden.
Het dakloos worden is evenwel een voorzienbaar gevolg van de ontruiming en zal reeds bij de beoordeling die heeft geleid tot het vonnis van 30 december 2015 (en het vonnis van 13 april 2016) zijn betrokken. Nieuwe feiten zijn in dezen door [eiser] niet gesteld.
Op grond van vorenstaande overwegingen zal de vordering van [eiser] worden afgewezen.
[eiser] zal worden veroordeeld tot betaling van de kosten van dit geding, aan de zijde van Wonen Zuid tot op heden begroot op € 600,00 salaris gemachtigde.
De kantonrechter
wijst de vordering af,
veroordeelt [eiser] tot betaling van de kosten van dit geding, aan de zijde van Wonen Zuid tot op heden begroot op € 600,00.
Dit vonnis is gewezen door mr. J.J. Groen en is in het openbaar uitgesproken.
Type: RW
"
ECLI_NL_RBAMS_2016_2706.xml|True|"Gedaagde heeft voldoende aannemelijk gemaakt dat hij voor zijn werk regelmatig in hotels dan wel pensions in het buitenland verblijft. Het vorenstaande doet niets af aan het feit dat hij in de woning zijn hoofdverblijf heeft

Afdeling privaatrecht, voorzieningenrechter civiel
zaaknummer / rolnummer: C/13/605340 / KG ZA 16-363 AB/JvS

in de zaak van
de stichting

gevestigd te Amsterdam,
eiseres bij dagvaarding van 1 april 2016,
advocaat mr. M.G. Blokziel te Almere,
tegen
wonende te [woonplaats] ,
advocaat mr. O.A.A. Alberts te Amsterdam,
2.
wonende te [woonplaats] ,
niet verschenen,
3.
niet verschenen,
gedaagden.
Eiseres zal hierna Eigen Haard worden genoemd en de verschenen gedaagde zal worden aangeduid als [gedaagde sub 1] .
Ter terechtzitting van 20 april 2016 heeft Eigen Haard gesteld en gevorderd overeenkomstig de in fotokopie aan dit vonnis gehechte dagvaarding. [gedaagde sub 1] heeft verweer gevoerd met conclusie tot weigering van de gevraagde voorziening. Eigen Haard heeft producties in het geding gebracht. [gedaagde sub 1] heeft producties en een pleitnota in het geding gebracht. Na verder debat hebben partijen verzocht vonnis te wijzen.
Ter zitting waren aanwezig:
aan de zijde van Eigen Haard: mr. Blokziel, [naam 1] en [naam 2] , medewerkers woonfraude;
aan de zijde van [gedaagde sub 1] : mr. Alberts en [gedaagde sub 1] .
Woningstichting ‘LABOR’ heeft met ingang van 1 februari 1980 een huur-overeenkomst gesloten met [gedaagde sub 1] , ten behoeve van de woning (met berging/zolder), aan de [adres] . Eigen Haard is rechtsopvolger van Woningstichting ‘LABOR’ en zet als zodanig de huurovereenkomst met [gedaagde sub 1] voort. In artikel 3 van de huurovereenkomst is opgenomen dat de woning uitsluitend bestemd is om te worden gebruikt als woonruimte ten behoeve van [gedaagde sub 1] en de leden van zijn huishouden. Krachtens artikel 13 van de huurovereenkomst is het [gedaagde sub 1] zonder schriftelijke toestemming van Eigen Haard niet toegestaan de woning voor een deel of in zijn geheel onder te verhuren of aan derden in gebruik te geven. In dit artikel is tevens bepaald dat op geen enkele wijze hinder of overlast aan omwonenden gegeven mag worden. De woning maakt deel uit van de (schaarse) sociale woningvoorraad van Eigen Haard. Het is een driekamerwoning en de huur is  thans € 408,08 per maand.
Omstreeks juni en september 2011 hebben omwonenden aan Eigen Haard meegedeeld dat zij geluidsoverlast ondervonden, die werd veroorzaakt door derden die, al dan niet met toestemming van [gedaagde sub 1] , in de woning verbleven.
Eigen Haard heeft [gedaagde sub 1] bij brief van 22 november 2012 uitgenodigd voor een bespreking bij haar op kantoor op 11 december 2012. Deze afspraak werd door [gedaagde sub 1] afgezegd, waarna bij brief van 11 december 2012 een nieuwe bespreking werd ingepland, die op 10 januari 2013 heeft plaatsgevonden.
Nadien heeft Eigen Haard op 27 februari, 5 maart, 12 maart en 13 maart 2013 onaangekondigde huisbezoeken afgelegd. Tijdens deze huisbezoeken werd niemand aangetroffen. Wel gaven omwonenden te kennen dat er nog steeds twee studenten in de woning verbleven die voor overlast zorgden.
Eigen Haard heeft [gedaagde sub 1] bij brieven van 14, 19 en 27 maart 2013 uitgenodigd voor een vervolgbespreking op respectievelijk 19 en 26 maart en 9 april 2013. Op die data is [gedaagde sub 1] niet op het kantoor van Eigen Haard verschenen.
Op 12 mei 2014 hebben een medewerker van Eigen Haard en een medewerker van de Dienst Werk en Inkomen (DWI), in het kader van het Project Zoeklicht, een onaangekondigd huisbezoek afgelegd, tijdens welk huisbezoek ene [naam 3] werd aangetroffen die zei samen met zekere [naam 4] al een jaar of drie in de woning te verblijven en dat zij ieder € 300,00 per maand aan [gedaagde sub 1] betaalden. Daarnaast vertelde [naam 3] dat [gedaagde sub 1] zes keer per maand in de woning verblijft, omdat hij voor zijn werk veel in  Zwitserland zit.
Omstreeks juli 2014 heeft een omwonende aan Eigen Haard meegedeeld dat  in de woning was verhuisd. Naar aanleiding hiervan heeft Eigen Haard op 12 augustus 2014, 13 november 2014, 21 januari 2015 en 23 februari 2015 onaangekondigde huisbezoeken afgelegd. Bij de eerste drie huisbezoeken werd niemand aangetroffen, maar bij het laatste huisbezoek trof men een man met rastahaar, die zijn naam niet aan Eigen Haard wilde opgeven.
Vervolgens heeft Eigen Haard de woning opgenomen in het woonfraude-onderzoek en op 19 mei, 9 juni, 18 juni, 22 juni en 22 juli 2015 opnieuw onaangekondigde huisbezoeken af laten leggen, waarbij echter niemand werd aangetroffen.
Omstreeks juli 2015 heeft een omwonende op het kantoor van Eigen Haard melding gemaakt van het feit dat [gedaagde sub 1] de afgelopen twee weken met bezoek in de woning verbleef, dat de toen aanwezige kinderen geluidsoverlast veroorzaakten en dat zij door [gedaagde sub 1] is bedreigd toen zij daar iets van zei.
Omstreeks februari 2016 heeft een omwonende wederom melding gemaakt van het feit dat zij overlast ondervindt van de personen die zich in de woning bevinden. Eigen Haard heeft vervolgens de inschrijving bij de Gemeentelijke Basis-administratie gecontroleerd. Hieruit kan worden afgeleid dat sinds de ingangsdatum van de huurovereenkomst met [gedaagde sub 1] , 1 februari 1980, naast [gedaagde sub 1] veertien personen op het adres van de woning ingeschreven hebben gestaan.
Op 15 februari 2016 heeft Eigen Haard tijdens een onaangekondigd huisbezoek gedaagde sub 2 aangetroffen, die zei samen met haar oom, [gedaagde sub 1] , in de woning te wonen.
Eigen Haard heeft [gedaagde sub 1] bij brief van 17 februari 2016 uitgenodigd voor een bespreking bij haar op kantoor, welke bespreking op 24 februari 2016 heeft plaatsgevonden. Tijdens deze bespreking heeft [gedaagde sub 1] aan Eigen Haard meegedeeld dat hij voor zijn werk erg veel in het buitenland is.
Eigen Haard heeft [gedaagde sub 1] bij brief van 1 maart 2016 gesommeerd om de huurovereenkomst op te zeggen. Bij brieven van diezelfde datum heeft Eigen Haard gedaagden sub 2 en 3 gesommeerd om de woning te verlaten.
Eigen Haard vordert gedaagden te veroordelen om de woning (met berging/zolder) binnen 48 uur na betekening van dit vonnis te ontruimen en te verlaten en door overgave van de sleutels ter vrije en algehele beschikking van Eigen Haard te stellen, met machtiging aan Eigen Haard de ontruiming zelf te doen bewerkstelligen met behulp van de sterke arm van politie en justitie op kosten van gedaagden, een en ander met veroordeling van gedaagden in de kosten van dit geding, te vermeerderen met nakosten en wettelijke rente.
Eigen Haard stelt zich op het standpunt dat uit het geheel van feiten en omstandigheden voldoende aannemelijk is geworden dat [gedaagde sub 1] in de nakoming van zijn verplichtingen uit de huurovereenkomst tekort is geschoten door de woning - zonder schriftelijke toestemming - onder te verhuren dan wel aan derden in gebruik te geven. Daarnaast stelt Eigen Haard zich op het standpunt dat sprake is van (geluids)overlast komend van de woning van [gedaagde sub 1] .
[gedaagde sub 1] heeft de stellingen van Eigen Haard betwist. [gedaagde sub 1] stelt zich - samengevat - op het standpunt dat hij de woning al 36 jaar bewoont en dat het feit dat hij voor zijn werk geregeld in het buitenland verblijft hier niets aan af doet. Daarnaast voert  [gedaagde sub 1] aan dat in het verleden wel eens familie en vrienden bij hem hebben gelogeerd, maar dat hij hun hiermee slechts een plezier deed, hij zo gezelschap had en er dan iemand op de woning kon passen als hij afwezig was.
Op de stellingen van partijen wordt hierna, voor zover van belang, nader ingegaan.
In een kort geding is een vordering tot ontruiming slechts toewijsbaar indien voldoende aannemelijk is dat de bodemrechter de vordering eveneens toewijst en indien van Eigen Haard niet kan worden gevergd dat zij de uitkomst van een bodemprocedure afwacht.

In toenemende mate zorgen globalisering en internationale handel ervoor dat personen zich vrijer over landsgrenzen bewegen. [gedaagde sub 1] heeft door overlegging van zijn arbeidsovereenkomst, loonstroken, brandstof- en hotelkwitanties voldoende aannemelijk gemaakt dat hij voor zijn werk regelmatig in hotels dan wel pensions in het buitenland verblijft. Dat [gedaagde sub 1] voor zijn werk regelmatig afwezig is en hij tijdens de onaangekondigde huisbezoeken nimmer aanwezig was doet in zijn geval dan ook niet af aan het feit dat hij in de woning zijn hoofdverblijf heeft. Daar komt bij dat door Eigen Haard niet aannemelijk is gemaakt dat [gedaagde sub 1] elders een tweede woning heeft, die hem tot hoofdverblijf zou strekken. Indien Eigen Haard in haar standpunt zou worden gevolgd zou het bijvoorbeeld voor stewardessen en vrachtwagenchauffeurs onmogelijk worden om gebruik te maken van een (sociale) huurwoning, omdat zij voor hun werk regelmatig in hotels dan wel pensions in het buitenland verblijven.

[gedaagde sub 1] heeft erkend dat hij in het verleden zijn afwezigheid wel eens heeft aangewend om familie en vrienden te helpen indien zij een plek nodig hadden om te logeren. Uit de door Eigen Haard overgelegde stukken kan worden opgemaakt dat zij sinds mei 2011 hiervan op de hoogte was en dat zij als reactie daarop onaange-kondigde huisbezoeken heeft uitgevoerd om te controleren of [gedaagde sub 1] zelf in de woning was. Hieruit heeft [gedaagde sub 1] redelijkerwijs mogen begrijpen dat Eigen Haard het logeren geen probleem vond. Daarnaast stelt [gedaagde sub 1] zich op het standpunt dat geen sprake is van een situatie waarbij iemand zijn sociale huurwoning aan derden heeft onderverhuurd, omdat hij van het feit dat er mensen bij hem logeerden financieel niet beter werd. Eigen Haard heeft erop gewezen dat [naam 3] op 12 mei 2014 heeft verklaard dat hij en [naam 4] ieder € 300,00 per maand aan [gedaagde sub 1] betaalden. Dit zou inderdaad een ernstige aantijging zijn die onderhuur impliceert, maar [gedaagde sub 1] heeft dit gemotiveerd betwist door te stellen dat [naam 3] en [naam 4] hem in natura betaalden door voor hem te koken. Op dit onderdeel lopen de verklaringen van partijen uiteen en moet een nader onderzoek naar de feiten plaatsvinden, waarvoor dit kort geding zich niet leent. Een en ander zal in een bodemprocedure aan de orde moeten komen.

[gedaagde sub 1] heeft gemotiveerd betwist dat hij dan wel zijn logees in het verleden of recent (geluids)overlast zouden hebben veroorzaakt. Hij voert in dat kader onder meer aan dat door Eigen Haard ten onrechte het scenario wordt geschetst dat veelvuldig sprake zou zijn geweest van (geluids)overlast, terwijl uit de dagvaarding kan worden opgemaakt dat er in een periode van 36 jaar slechts een aantal meldingen van (geluids)overlast zijn geweest. Daarnaast stelt [gedaagde sub 1] dat bijna alle meldingen, op één na, afkomstig zijn van dezelfde omwonende en dat als het zo erg was als door die omwonende wordt beweerd andere omwonenden hier ook melding van zouden hebben gemaakt.  Gezien het lange tijdsbestek en het relatief geringe aantal meldingen kan niet worden vastgesteld dat de overlast voor omwonenden dusdanig is geweest dat dit een zodanige tekortkoming op grond van de huurovereenkomst oplevert dat met voldoende zekerheid kan worden gezegd dat die de ontbinding van de huurovereenkomst rechtvaardigt.
Gelet op het voorgaande is de gevorderde ontruiming niet toewijsbaar. De tekortkomingen van [gedaagde sub 1] zijn van te geringe betekenis  om thans vooruitlopend op een bodemprocedure tot ontruiming over te gaan of vergen nader onderzoek. Daarbij speelt mee dat Eigen Haard al sinds 2012 bezig is om vast te stellen of [gedaagde sub 1] zijn hoofdverblijf in het gehuurde heeft, [gedaagde sub 1] sinds 1980 huurt en nu twee jaar voor zijn pensioen zit, waarna hij weer vast in Amsterdam wil gaan wonen. Ook jegens de niet verschenen gedaagden zal de vordering worden afgewezen.
Eigen Haard zal als de in het ongelijk gestelde partij in de proceskosten worden veroordeeld. De kosten aan de zijde van [gedaagde sub 1] worden begroot op:
- griffierecht		€ 288,00
- salaris advocaat	€ 816,00
-------------
Totaal 			€ 1.104,00.
De voorzieningenrechter
verleent verstek tegen de niet verschenen gedaagden,
weigert de gevraagde voorzieningen,
veroordeelt Eigen Haard in de kosten van het geding gevallen aan de zijde van [gedaagde sub 1] en tot op heden begroot op € 1.104,00,
verklaart deze kostenveroordeling uitvoerbaar bij voorraad.
Dit vonnis is gewezen door mr. A.J. Beukenhorst, voorzieningenrechter, bijgestaan door mr. J. van Sintemaartensdijk, griffier, en in het openbaar uitgesproken op 11 mei 2016.
type: JvS
coll: MV
"
ECLI_NL_RBOVE_2018_4488.xml|True|"Ontruiming huurwoning toegewezen vanwege ernstige overlast
Team kanton en handelsrecht
Zittingsplaats Zwolle
Zaaknummer	: 7186647 \ VV EXPL 18-71

in de zaak van
de stichting
eisende partij, hierna te noemen SWZ,
gemachtigde: mr. B.J. van den Berg,
tegen

gedaagde partij, hierna te noemen [gedaagde] ,
gemachtigde: mr. M. Mulderij-Anker.
Het verloop van de procedure blijkt uit:
- de dagvaarding van 18 september 2018
- de brief van 24 september 2018 met (aanvullende) producties van SWZ
- de pleitnota van SWZ
- de aantekeningen van de griffier van de mondelinge behandeling d.d. 26 september 2018.
Hierna is vonnis bepaald.
Tussen partijen bestaat sinds 30 november 2006 een huurovereenkomst met betrekking tot de woning aan [adres] te [plaats] (hierna te noemen het gehuurde). De huurprijs voor deze woning bedraagt op dit moment € 461,65 per maand.
Op voornoemde huurovereenkomst zijn van toepassing verklaard de Algemene huurvoorwaarden voor zelfstandige woonruimte d.d. 1 januari 2002 van SWZ. Artikel 12 van deze  voorwaarden luidt als volgt:
“
Huurder zal ervoor zorgdragen dat aan omwonenden geen overlast wordt veroorzaakt. Hieronder kan onder andere worden verstaan overlast die het gevolg is van: huisdieren, het veroorzaken van geluid, vervuiling van de woning, de tuin of directe omgeving, crimineel gedrag, druggebruik, het uiten van dreigementen, openbare dronkenschap e.d.”
In 2016 is SWZ door de gemeente Zwolle en door de politie in kennis gesteld van door [gedaagde] veroorzaakte overlast. Sinds medio 2017 ontvangt SWZ ook zelf klachten van verschillende omwonenden over door [gedaagde] en haar bezoek veroorzaakte overlast. Het gaat hierbij om geluidsoverlast bestaande uit onder meer hard en veel geschreeuw, gehuil, gescheld, ruzies en harde muziek, zowel overdag als ’s nachts. Ook wordt melding gemaakt van een dreigende houding van [gedaagde] en haar bezoek jegens omwonenden.
SWZ heeft [gedaagde] op 4 mei 2018 een brief gestuurd waarin, voor zover van belang, het volgende vermeld staat:
“(…) Al enige jaren klagen omwonenden herhaaldelijk over ernstige overlast die door u en uw bezoek wordt veroorzaakt. U ontneemt hiermee omwonenden hun woongenot; voor SWZ is voortzetting van deze situatie onacceptabel.
(…)
SWZ heeft er weinig vertrouwen in dat u eerder gemaakte afspraken nu wel gaat nakomen. Daarom worden er voorwaarden gesteld aan de voortzetting van het huurcontract.
De afgelopen jaren heeft u onvoldoende gebruik gemaakt van de hulp die u is aangeboden. Hulp in de aanpak van middelgebruik maar ook om uw leven/ huishouden structureel op orde te krijgen. Aanvaarding van deze hulp ligt dan ook aan de basis van de voorwaarden die wij u stellen:
U werkt volledig mee aan hulpverlening die nodig wordt geacht, en zolang als deze nodig wordt geacht.
U veroorzaakt geen overlast.
Met de ondertekening van deze brief gaat u akkoord met de voorwaarden. Als u de voorwaarden niet nakomt, willen wij het huurcontract beëindigen. (…)”
[gedaagde] heeft deze brief voor akkoord ondertekend.
Op 4 september 2018 heeft de gemachtigde van [gedaagde] “werkafspraken” gemaakt met [gedaagde] teneinde de overlast te reduceren. Na dit gesprek heeft SWZ wederom herhaalde overlastmeldingen van omwonenden van [gedaagde] ontvangen.
De politie heeft in 2017 15 meldingen ontvangen van door [gedaagde] en haar bezoek veroorzaakte (geluids)overlast en in 2018 24 meldingen.
SWZ vordert veroordeling van [gedaagde] , bij uitvoerbaar bij voorraad te verklaren vonnis, tot ontruiming van het gehuurde. Ook vordert SWZ veroordeling van [gedaagde] tot betaling van een bedrag van € 461,65 voor elke maand of gedeelte van een maand dat zij na 1 oktober 2018 tot aan de dag van ontruiming nog het feitelijk genot van het gehuurde heeft en tot betaling van de kosten van deze procedure.
SWZ legt aan deze vorderingen ten grondslag dat [gedaagde] zich niet als goed huurder gedraagt en tevens in strijd handelt met de op 4 mei 2018 met haar gemaakte afspraken door  (nog altijd) ernstige overlast te veroorzaken. Volgens SWZ is deze tekortkoming in de nakoming van de verplichtingen uit de huurovereenkomst dusdanig ernstig van aard dat deze de ontruiming van het gehuurde rechtvaardigt.
[gedaagde] voert verweer. Voor zover van belang, zal dit verweer hierna worden besproken.
Vooropgesteld wordt dat voor toewijzing van een vordering tot ontruiming van een huurwoning in kort geding slechts dan plaats is, indien met een grote mate van waarschijnlijkheid kan worden aangenomen dat de vordering tot ontruiming in een bodemprocedure zal worden toegewezen, terwijl bovendien sprake moet zijn van een zodanig ernstige tekortkoming dat de beslissing in de bodemzaak niet kan worden afgewacht.
Op grond van artikel 7:213 Burgerlijk Wetboek (BW) is een huurder verplicht zich ten aanzien van het gebruik van het gehuurde als een goed huurder te gedragen. Dit houdt onder meer in dat de huurder zich dient te onthouden van gedragingen die ontoelaatbare overlast veroorzaken. Uit de algemene huurvoorwaarden die van toepassing zijn op de tussen partijen bestaande huurovereenkomst, vloeit ook voort dat [gedaagde] ervoor zorg dient te dragen dat zij aan omwonenden geen overlast veroorzaakt. Indien [gedaagde] zich niet aan deze verplichting houdt, levert dat een tekortkoming in de nakoming van de verplichtingen uit de huurovereenkomst op. Op grond van artikel 6:265 lid 1 BW geeft iedere tekortkoming van een partij in de nakoming van een van haar verbintenissen de wederpartij de bevoegdheid om de overeenkomst geheel of gedeeltelijk te ontbinden, tenzij deze tekortkoming, gezien haar aard of geringe betekenis, deze ontbinding met haar gevolgen niet rechtvaardigt.
[gedaagde] erkent de door SWZ gestelde geluidsoverlast. De aard, ernst en frequentie van deze overlast zijn naar het oordeel van de kantonrechter dusdanig dat zeer waarschijnlijk is dat in een bodemprocedure zal worden geoordeeld dat de ontbinding van de huurovereenkomst gerechtvaardigd is en dat de ontruiming van het gehuurde zal worden toegewezen.
[gedaagde] verzoekt de kantonrechter echter om een laatste kans. Zij voert daartoe aan dat zij slachtoffer is van de omstandigheden en daardoor zelf niet in staat is gebleken de overlast te staken. Volgens [gedaagde] ziet zij inmiddels in dat zij hulp nodig heeft en zal zij voor vier weken in een (verslavings)kliniek worden opgenomen. [gedaagde] verzoekt de kantonrechter (de resultaten van) deze opname af te wachten.
De kantonrechter ziet geen aanleiding dit verzoek te honoreren. Ondanks de in mei 2018 met SWZ gemaakte afspraken en ondanks de “werkafspraken” die [gedaagde] met haar gemachtigde heeft gemaakt is de overlast onverminderd groot en [gedaagde] heeft haar kansen op enig uitstel dan ook verspeeld. Gelet op eerdere pogingen van SWZ om [gedaagde] te helpen is het bovendien nog maar zeer de vraag in hoeverre [gedaagde] de hulp in de kliniek daadwerkelijk zal aanvaarden en of de gestelde opname enig effect zal sorteren, dit terwijl uit de overgelegde overlastmeldingen volgt dat sprake is van een zeer ernstige overlastsituatie waarin omwonenden door het handelen van [gedaagde] inmiddels dagelijks in hun woongenot worden geschaad en zich zelfs niet meer veilig voelen in hun eigen straat. Aan deze situatie dient zo spoedig mogelijk een einde te komen en SWZ heeft dan ook een groot belang bij het reeds nu in handen krijgen van een ontruimingstitel. Overigens heeft SWZ ter zitting kenbaar gemaakt niet per definitie van die titel gebruik te zullen maken. Zij heeft voor het geval [gedaagde] inderdaad hulp aanvaardt aangeboden met haar afspraken te willen maken over een vrijwillige ontruiming, opdat zij in de toekomst makkelijker een huurwoning kan verkrijgen. [gedaagde] wordt in die zin dus toch enigszins tegemoet gekomen.
De conclusie uit het voorgaande is dat de gevorderde ontruiming zal worden toegewezen.
De gevorderde huurtermijnen vanaf 1 oktober 2018 zullen worden afgewezen, nu niet valt in te zien welk spoedeisend belang SWZ bij dit deel van haar vorderingen heeft en bovendien gesteld noch gebleken is dat [gedaagde] met de betaling van enige huurtermijn in gebreke is gebleven.
[gedaagde] dient als de hoofdzakelijk in het ongelijk gestelde partij te worden veroordeeld in de kosten van deze procedure.
De kantonrechter:
veroordeelt [gedaagde] om de woning aan [adres] te [plaats] binnen veertien dagen na betekening van dit vonnis te ontruimen en te verlaten met medeneming van al het hare en de haren, onder afgifte van de sleutels aan SWZ;
veroordeelt [gedaagde] in de kosten van deze procedure, tot op heden aan de zijde van SWZ begroot op:
€ 104,09 aan explootkosten,
€ 119,00 aan griffierecht, en
€ 400,00 aan salaris gemachtigde;
verklaart dit vonnis uitvoerbaar bij voorraad;
wijst het meer of anders gevorderde af.
Dit vonnis is gewezen door mr. J.A.O.M. van Aerde, kantonrechter, en in het openbaar uitgesproken op 3 oktober 2018.
(md)
"
ECLI_NL_RBLIM_2018_8545.xml|True|"Ontbinding huurovereenkomst, vijf hennepplanten.
Zittingsplaats Maastricht
Burgerlijk recht
Zaaknummer 6504559 17-8833

in de zaak van
de stichting
gevestigd te Maastricht,
eisende partij,
gemachtigde mr. P.L.T. Roks, later vervangen door mr. J.M.H. van den Mosselaar
tegen

kantoor houdend te Heerlen, in haar hoedanigheid van bewindvoerder over de goederen die (zullen) toebehoren aan
wonend te [woonplaats] aan de [adres] ,
gedaagde partij,
gemachtigde mr. R.W.J.L. Loonen.
Partijen zullen hierna Woonpunt, [gedaagde] q.q. en [naam onderbewindgestelde] genoemd worden.
Voor het eerdere procesverloop wordt verwezen naar de rolbeschikking van
14 februari 2018, waarbij de zaak is verwezen naar de rol voor conclusie van antwoord van [gedaagde] q.q.
Het verloop van de procedure daarna blijkt uit:
de conclusie van antwoord
de conclusie van repliek
de conclusie van dupliek
de akte uitlating producties van Woonpunt.
Ten slotte is vonnis bepaald.
[naam onderbewindgestelde] huurt sinds 10 februari 2009 van Woonpunt de woning aan de [adres] te [woonplaats] tegen een huurprijs van (vanaf 1 juli 2017) € 644,54 per maand. Op de overeenkomst zijn algemene voorwaarden van toepassing, waarvan art. 7.7 als volgt luidt:
“
Op 20 september 2017 heeft de politie - naar aanleiding van een anonieme tip - geconstateerd dat in de achtertuin van de woning vijf hennepplanten stonden met een gemiddelde lengte van 110 centimeter. Het proces-verbaal van dat onderzoek is als productie 2 bij exploot in het geding gebracht.
Woonpunt vordert ontbinding van de huurovereenkomst, alsmede de veroordeling van [gedaagde] q.q. tot - kort gezegd - ontruiming van het gehuurde, alsmede tot betaling van € 644,54 per maand voor elke ingegane maand dat [naam onderbewindgestelde] na de ontbinding nog in het gehuurde verblijft, te vermeerderen met de wettelijke rente vanaf de dag dat ‘het bedrag opeisbaar is geworden’ tot aan de dag van voldoening, een en ander onder veroordeling van [gedaagde] in de proceskosten.
Volgens Woonpunt heeft [naam onderbewindgestelde] zich, door het houden van vijf hennepplanten in de achtertuin van het gehuurde, niet als goed huurder gedragen en heeft zij in strijd gehandeld met artikel 7.7 van de algemene voorwaarden. Daarmee is zij tekortgeschoten in de nakoming van (één van) de op haar rustende uit de overeenkomst voortvloeiende verbintenissen, hetgeen Woonpunt de bevoegdheid geeft om de huurovereenkomst te (laten) ontbinden, aldus Woonpunt onder verwijzing naar (een veelvoud aan) jurisprudentie.
[gedaagde] q.q. heeft gemotiveerd verweer gevoerd, waarop hierna voor zover nodig zal worden ingegaan.
Ter beoordeling van de vorderingen tot ontbinding van de huurovereenkomst en ontruiming van het gehuurde overweegt de kantonrechter als volgt. Ingevolge art. 6:265 lid 1 BW geeft iedere tekortkoming van de schuldenaar in de nakoming van zijn verplichtingen de schuldeiser de bevoegdheid om de overeenkomst te ontbinden (bij een huurovereenkomst: door de kantonrechter te doen ontbinden), tenzij de tekortkoming gezien haar bijzondere aard of geringe betekenis de ontbinding met haar gevolgen niet rechtvaardigt, waarbij het aan de tekortschietende partij is zich voldoende gemotiveerd op deze uitzondering te beroepen.
Gelet op het bepaalde in artikel 7.7 van de algemene voorwaarden zoals hierboven onder 2.1 aangehaald, is sprake van een tekortkoming in de nakoming van de huurovereenkomst door [naam onderbewindgestelde] . Dat [naam onderbewindgestelde] - zoals zij aanvoert - dacht dat vijf hennepplanten door Woonpunt gedoogd werden, is - wat daar ook verder van zij - irrelevant. Het is bovendien bestendige jurisprudentie dat een huurder zich niet als goed huurder gedraagt wanneer hij in het gehuurde hennepplanten aanwezig heeft (nu dit op grond van art. 3 Opiumwet een strafbaar feit is). De vraag is dus of de tekortkoming gezien haar bijzondere aard of geringe betekenis de ontbinding met haar gevolgen (met name de ontruiming) niet rechtvaardigt.
Dat [naam onderbewindgestelde] sinds enige jaren vanwege pijnklachten hennep op medicinale basis gebruikt, kan - indien al juist - niet leiden tot het oordeel dat de tekortkoming van zo bijzondere aard of geringe betekenis is dat de ontbinding en ontruiming achterwege dienen te blijven. De eerder genoemde bepalingen maken immers geen uitzondering voor hennepkweek voor medicinale doeleinden of welke andere doeleinden dan ook. Wanneer de stelling van [naam onderbewindgestelde] dat haar gezondheidstoestand gebaat is bij het gebruik van hennep juist mocht zijn, vormt dat nog geen rechtvaardiging om in de tot het gehuurde behorende achtertuin tot hennepteelt over te gaan. Gesteld noch gebleken is dat [naam onderbewindgestelde] zich op enig moment tot Woonpunt heeft gewend om met dit argument een ontheffing van het verbod op hennepteelt te krijgen. Evenmin is geteld of gebleken dat [naam onderbewindgestelde] geen gebruik kon maken van andere mogelijkheden om, zonder eigen teelt, hennep (of door artsen geadviseerde medicatie) te verkrijgen ter bestrijding van haar pijn.
[gedaagde] q.q. beroept zich erop dat gesteld noch gebleken is van klachten van omwonenden of van overlast, gevaarzetting en vrees voor verloedering en gevoelens van onveiligheid bij buurtbewoners. Of de risico’s daarvan - die aan de teelt van hennep inherent zijn - zich al dan niet daadwerkelijk gerealiseerd hebben, is echter niet doorslaggevend voor het antwoord op de vraag of de tekortkoming vanwege haar bijzondere aard of geringe betekenis de ontbinding met haar gevolgen niet rechtvaardigt (vergelijk Gerechtshof Den Bosch 13 juni 2015, ECLI:NL:GHSHE:2015:36, r.o. 3.6.6). Wel is het een factor die bij de beantwoording van die vraag meespeelt. In casu hebben genoemde risico’s zich in ieder geval in die zin gerealiseerd dat de politie ter plaatse is gekomen en de hennepplanten in beslag heeft genomen en heeft vernietigd (zo blijkt althans uit het proces-verbaal). Woonpunt heeft er een in rechte te respecteren belang bij om dit soort situaties, die schadelijk kunnen zijn voor de leefbaarheid van ‘haar’ buurten en de verhuurbaarheid van haar woningen, zoveel mogelijk te voorkomen. Dat de kweek niet met gebruik van apparatuur in de woning heeft plaatsgevonden maakt de tekortkoming dus niet zodanig gering dat ontbinding niet gerechtvaardigd is.
Ten aanzien van de geringe betekenis van de tekortkoming stelt [gedaagde] q.q. nog dat [naam onderbewindgestelde] ervan uitging dat zij vijf planten ‘mocht hebben’, waarmee zij lijkt te refereren aan hetgeen onder 3.2.1. van de Aanwijzing Opiumwet vermeld staat, te weten dat
Voor zover er - gegeven het oordeel dat [naam onderbewindgestelde] is tekortgeschoten in de nakoming van haar verbintenis op een wijze die niet als van bijzondere aard of geringe betekenis kan worden kan worden bestempeld - nog ruimte is om het woonbelang van [naam onderbewindgestelde] af te wegen tegen het belang van Heemwonen om haar huurders een goed woon- en leefklimaat te bieden, geldt het volgende. Woonpunt voert een strikt en met regelmaat aan haar huurders uitgelegd anti-hennepbeleid, waarmee [naam onderbewindgestelde] bekend mag worden verondersteld. Zij had daar althans rekening mee behoren te houden, reeds gezien het bepaalde in art. 7.7 van de algemene voorwaarden en te meer omdat het heden ten dage als feit van algemene bekendheid mag worden beschouwd dat veel (zo niet alle) sociale verhuurders zoals Woonpunt een dergelijk
Tenuitvoerlegging van de ontruiming zal weliswaar negatieve gevolgen hebben voor [naam onderbewindgestelde] en haar twee minderjarige kinderen (15 en 10 jaar) maar het is in de eerste plaats de verantwoordelijkheid van [naam onderbewindgestelde] als ouder om de nodige voorzieningen te treffen teneinde deze gevolgen zoveel mogelijk te beperken. Dat de huurster haar woonruimte verliest is eigen aan elke tenuitvoerlegging van een veroordeling tot ontruiming. Gesteld noch gebleken is dat [naam onderbewindgestelde] daardoor in een onaanvaardbare noodsituatie zal komen te verkeren en niet bijvoorbeeld elders een woning zou kunnen huren. Het enkele gegeven dat haar elfjarige zoon met een reactieve hechtingsstoornis kampt en ‘niet gebaat is bij een ontruiming’, legt onvoldoende gewicht in de schaal om de vordering tot ontbinding en ontruiming niet toe te wijzen.
Deze vorderingen zullen derhalve worden toegewezen.
Krachtens art. 7:225 BW is [gedaagde] q.q. voor elke (gedeeltelijke) maand dat [naam onderbewindgestelde] het gehuurde na de ontbinding - die door dit vonnis tot stand komt - gebruikt, bij vooruitbetaling een bedrag gelijk aan de huurprijs verschuldigd aan Woonpunt. De wettelijke rente hierover is krachtens art. 6:119 BW verschuldigd (niet door de opeisbaarheid maar) door het intreden van het verzuim, telkens op de eerste dag van de maand.
[gedaagde] zal q.q. als de in het ongelijk gestelde partij worden veroordeeld tot betaling van de proceskosten, aan de zijde van Woonpunt tot de datum van dit vonnis begroot op € 416,21, bestaande uit € 200,00 aan salaris gemachtigde, € 117,00  aan griffierecht en € 99,21 aan explootkosten.
De kantonrechter
ontbindt de tussen [naam onderbewindgestelde] en Woonpunt bestaande huurovereenkomst ter zake van de woning staande en gelegen te [woonplaats] aan de [adres] ,
veroordeelt [gedaagde] q.q. om het gehuurde binnen 14 dagen na betekening van dit vonnis te ontruimen en te verlaten met al het hare en de haren, waaronder [naam onderbewindgestelde] en haar kinderen en haar zaken, en ter vrije beschikking van Woonpunt te stellen,
veroordeelt [gedaagde] q.q. tot betaling van € 644,54 voor elke ingegane maand dat [naam onderbewindgestelde] vanaf 1 september 2018 nog in het gehuurde verblijft, te vermeerderen met de wettelijke rente over € 644,54 telkens vanaf de eerste dag van de maand waarover dit bedrag verschuldigd is tot de dag van voldoening,
veroordeelt [gedaagde] q.q. tot betaling van de proceskosten, aan de zijde van Woonpunt tot de datum van dit vonnis begroot op € 416,21,
verklaart dit vonnis uitvoerbaar bij voorraad.
Dit vonnis is gewezen door mr. E.P. van Unen en is in het openbaar uitgesproken. RK
"
ECLI_NL_RBAMS_2018_4368.xml|True|"Vordering tot ontruiming in kort geding vanwege overlast toegewezen. Overlast is structureel en over langere periode veroorzaakt door (ex) vriendin van huurder en huurder zelf. Huurder zoekt geen hulp. Einde interventieverklaring.

Afdeling privaatrecht
zaaknummer: 6916344  KK EXPL 18-423
vonnis van:  22 juni 2018
I n z a k e
gevestigd te Amsterdam,
eiseres,
nader te noemen: De Alliantie,
gemachtigde: mr. D.L. van Praag,
t e g e n
wonende te [woonplaats] ,
gedaagde,
nader te noemen: [gedaagde] ,
gemachtigde: mr. C.M.E. Schreinemacher.
Bij dagvaarding van 24 mei 2018, met producties, heeft De Alliantie een voorziening gevorderd.
Ter zitting van 15 juni 2018 heeft de mondelinge behandeling plaatsgevonden. Namens De Alliantie zijn [naam 1] en [naam 2] verschenen, vergezeld door mr. A.B. Blomberg namens de gemachtigde. [gedaagde] is verschenen in persoon, vergezeld door de gemachtigde. De Alliantie en [gedaagde] hebben op voorhand (nadere) stukken in het geding gebracht. Partijen hebben ter zitting hun standpunten toegelicht. De advocaten hebben een pleitnota voorgedragen. Na verder debat is vonnis gevraagd en is een datum voor vonnis bepaald.
1. Als uitgangspunt geldt het volgende.
[gedaagde] huurt met ingang van 21 november 2016 de woning aan de [adres] te [woonplaats] van De Alliantie.
Naast [gedaagde] verbleef in ieder geval tot voor kort ook diens vriendin, [vriendin gedaagde] , regelmatig in de woning.
Op 29 november 2016 dus binnen twee weken na ingangsdatum van de huurovereenkomst, ontvangt De Alliantie klachten van [buurvrouw] , die met haar echtgenoot en twee jonge kinderen in de woning woont die boven de gehuurde woning van [gedaagde] ligt. De klacht betreft geluidsoverlast en dronkenschap.
In maart 2017 meldt [buurvrouw] opnieuw dat er sprake is van geluidsoverlast. De overlast bestaat uit luidruchtige ruzie, schreeuwen en schelden over en weer tussen [gedaagde] en diens vriendin. Er wordt daarnaast op muren gebonkt en met spullen gegooid, aldus de inhoud van de klacht.
In een klachtenmelding van 15 juni 2017 is onder meer geschreven:
De Alliantie heeft na het onder 1.5 bedoelde incident, waarna [vriendin gedaagde] door de politie is meegenomen, een melding gedaan bij het Meldpunt Zorg en Overlast. Een medewerker van de GGD en de wijkagent hebben met [gedaagde] gesproken en hebben gewezen op de mogelijkheid van hulpverlening. [gedaagde] heeft hiervan geen gebruik gemaakt.
De Alliantie legt voorts zelf een huisbezoek af en spreekt [gedaagde] aan op het gedrag van diens vriendin. [gedaagde] meldt De Alliantie dat de relatie over is en dat [vriendin gedaagde] het gehuurde heeft verlaten.
Op 14 augustus 2017 ontvangt De Alliantie opnieuw meldingen van overlast. De klachten hebben betrekking op hard praten, schreeuwen en slaan met de deuren.
Begin september 2017 spreekt een medewerkster van De Alliantie in de buurt een buurman van [gedaagde] . Die deelt mee dat er regelmatig allerlei mannen kort bij [gedaagde] op bezoek komen en vaak met ruzie weer vertrekken. De medewerkster constateert zelf dat [gedaagde] in de woning aan het schreeuwen is.
Op 15 september 2017 vindt opnieuw een huisbezoek bij [gedaagde] plaats. Afgesproken wordt dat [gedaagde] rekening houdt met de buren en geen geluidsoverlast meer zal veroorzaken.
Nadien ontvangt De Alliantie wederom meldingen van geluidsoverlast.
Op 7 oktober 2017 vindt opnieuw een huisbezoek plaats. Daarna is het even rustig, maar op 27 oktober 2017 ontvangt De Alliantie weer een melding:
Voormeld incident wordt door De Alliantie gemeld bij Meldpunt Zorg en Overlast.
Begin 2018 ontvangt De Alliantie de volgende melding:
Op 15 januari 2018 vindt wederom een huisbezoek plaats. [gedaagde] wordt gewezen op de overlastmeldingen.
In een melding die De Alliantie op 22 januari 2018 ontvangt en die gaat over de periode 15 tot en met 22 januari 2018, is onder meer vermeld dat ’s nachts geluidsoverlast wordt veroorzaakt door geschreeuw, ruzie en slaande deuren. Ook overdag wordt geluidsoverlast ervaren.
Op 23 januari 2018 geeft Meldpunt Zorg en Overlast een einde interventieverklaring af. In de brief aan de Alliantie wordt vermeld dat de interventies hebben bestaan uit huisbezoek van politie en GGD, waarbij een zorgaanbod is gedaan dat door [gedaagde] is geweigerd. Verder staat in de brief dat er meerdere huisbezoeken en gesprekken door de woningcorporatie zijn geweest en dat ondanks de inspanningen het Meldpunt er volgens de woningcorporatie en convenantpartners niet in is geslaagd de overlast te doen ophouden of tot een aanvaardbaar niveau terug te brengen.
Bij brief van 6 maart 2018 stelt De Alliantie [gedaagde] ervan in kennis dat er een juridische procedure zal worden opgestart als [gedaagde] niet stopt met het veroorzaken van overlast. In de brief is voorts vermeld dat [gedaagde] drie maanden geen bezoek zal ontvangen en alleen op de woning zal verblijven om de situatie tot rust te brengen, dat [gedaagde] zich als een goed huurder moet gedragen en dat hij op geen enkele wijze overlast dient te veroorzaken. De brief is ter bevestiging ondertekend door [gedaagde] .
Op 26 april 2018 ontvangt De Alliantie een melding, waarin wordt geschreven dat de woning boven [gedaagde] vanuit de tuin van [gedaagde] is bekogeld met tomaten en mandarijnen.
Per brief van 30 april 2018 deelt De Alliantie aan [gedaagde] mee dat een procedure tot ontruiming van diens woning zal worden opgestart.
Na dagvaarding zijn er door Alliantie nog meldingen ontvangen en in het geding gebracht van geluidsoverlast en ruzie tussen [gedaagde] en [vriendin gedaagde] .
2. De Alliantie vordert dat [gedaagde] bij vonnis, uitvoerbaar bij voorraad, veroordeeld zal worden om:
de woning aan de [adres] te [woonplaats] met aan- en toebehoren, dus met inbegrip van de eventueel bij de woning behorende berging en tuin met al het zijne en de zijnen binnen drie dagen na het in deze zaak te wijzen vonnis te ontruimen en de ruimte met aan- en toebehoren ter vrije en algehele beschikking van eiseres te stellen, dit onder afgifte van de sleutels, welke ontruiming zo nodig door de deurwaarder kan worden bewerkstelligd met behulp van de sterke arm, een en ander als bedoeld in artikel 555Rv en verder in verbinding met artikel 444Rv;
de kosten van de ontruiming te voldoen, indien [gedaagde] de woning niet zelf ontruimt, conform en op vertoon van het proces-verbaal van ontruiming van de gerechtsdeurwaarder;
de proceskosten te betalen.
3. De Alliantie stelt hiertoe dat [gedaagde] en diens partner stelselmatig overlast veroorzaken aan omwonenden. De meldingen zijn afkomstig van de bovenbuurvrouw van [gedaagde] , maar ook andere bewoners bevestigen dat van overlast sprake is. De Alliantie heeft verschillende huisbezoeken afgelegd en [gedaagde] gewezen op zijn verplichtingen op grond van de huurovereenkomst en om geen overlast te veroorzaken. Dat heeft echter niet geholpen. Ook de interventie van de politie, GGD en het Meldpunt Zorg en Overlast heeft niet tot een oplossing geleid. [gedaagde] weigert hulp te zoeken. Gelet op de aard en de duur van de overlast en het feit dat [gedaagde] ondanks waarschuwing overlast blijft veroorzaken, is het te verwachten dat de bodemrechter de huurovereenkomst zal ontbinden. De Alliantie heeft er belang bij om op die procedure vooruit te lopen.

4. [gedaagde] voert aan dat vooral zijn vriendin, [vriendin gedaagde] , overlast heeft veroorzaakt, maar dat de relatie in de middag van 14 juni 2018 is beëindigd. [vriendin gedaagde] heeft psychische problemen die zijn ontstaan na het overlijden van haar moeder. [gedaagde] heeft getracht haar te helpen, maar dat lukt niet. [vriendin gedaagde] is niet meer welkom in de woning van [gedaagde] . [gedaagde] betwist niet dat er wel is sprake is geweest van geluidsoverlast en dat hij wel eens wat drinkt. Hij betwist wel de intensiteit ervan en ontkent dat hij alcoholist is. [gedaagde] vindt dat er wordt overdreven. Alleen de bovenbuurvrouw klaagt, de andere buren niet. Daarmee heeft hij ook een goed contact. Ook het contact met de kinderen van de bovenburen is goed. [gedaagde] wil graag in de woning blijven wonen. Van het Meldpunt heeft hij niets meer gehoord na één bezoek. Er is [gedaagde] wel hulp aangeboden.
5. In dit kort geding dient te worden beoordeeld of de in deze zaak aannemelijk te achten omstandigheden een ordemaatregel vereisen dan wel of de vordering van De Alliantie in een bodemprocedure een zodanige kans van slagen heeft dat het gerechtvaardigd is op de toewijzing daarvan vooruit te lopen door het treffen van een voorziening zoals gevorderd. Nu het om een diepingrijpende maatregel van ontruiming gaat, met verstrekkende gevolgen voor de huurder, is voor toewijzing eerst plaats wanneer het in hoge mate waarschijnlijk dat de bodemrechter, zo het geschil aan hem wordt voorgelegd, tot toewijzing van de vordering zal komen. Het navolgende behelst zoals gebruikelijk niet meer dan een voorlopig oordeel over het geschil tussen partijen.
6. Aan het onder 5. bedoelde (strenge) criterium is voldaan. [gedaagde] mag, gelet op het bepaalde in de huurovereenkomst en op artikel 7:213 Burgerlijk Wetboek (BW) geen overlast aan omwonenden te veroorzaken. Weliswaar is een (groot) deel van de overlast veroorzaakt door [vriendin gedaagde] , de (ex) vriendin van [gedaagde] , maar [gedaagde] is als huurder voor haar gedragingen verantwoordelijk. De overlast was zodanig, dat de politie verscheidene keren de woning van [gedaagde] heeft bezocht en [vriendin gedaagde] een aantal keer heeft meegenomen naar het bureau. Daarnaast zijn er ook meldingen van overlast geweest op de momenten dat [vriendin gedaagde] er niet was en er overlast is veroorzaakt door [gedaagde] zelf, veelal onder invloed van alcohol. De meldingen komen allemaal van de bovenburen van [gedaagde] , maar dat betekent nog niet dat er van overlast geen sprake is. De meldingen zijn concreet en als er een paar dagen geen overlast is geweest, wordt dat ook opgetekend in de meldingen. Omwonenden waren ter zitting aanwezig en hebben bevestigd dat van overlast sprake is. Er is dan ook geen sprake van een eenzijdig beeld en het is niet aannemelijk dat de bovenburen [gedaagde] zonder gegronde reden uit het gehuurde proberen te krijgen.
7. Er hebben in de woning van [gedaagde] verschillende gesprekken plaatsgevonden. [gedaagde] is gewezen op de overlast, hem is medegedeeld dat hij met het veroorzaken daarvan moest stoppen en dat hij er ook voor diende te zorgen dat zijn bezoek geen overlast veroorzaakt. Hulpverlening is ingeschakeld, maar [gedaagde] is niet bereid om zich hiervoor open te stellen en heeft steeds het aanbod daartoe afgewezen. Ook ter zitting heeft [gedaagde] niet naar voren gebracht hulp te (willen) zoeken. Daarmee en met het standpunt van [gedaagde] dat het met de overlast “wel mee valt”, miskent hij dat er over een lange periode verscheidene, concrete meldingen van (geluids)overlast zijn gedaan, waarvoor hij verantwoordelijk is. Daarbij komt dat de overlast ook angst veroorzaakt en intimiderend is overgekomen bij de twee jonge kinderen van de bovenburen van [gedaagde] . Op grond van de meldingen die vanaf aanvang van de huur door De Alliantie zijn ontvangen is voorshands aannemelijk geworden dat die overlast zodanig en structureel is geweest, dat de bodemrechter tot het oordeel zal komen dat de huurovereenkomst moet worden ontbonden. Verder is van belang dat [gedaagde] door de verschillende interventies en gesprekken die met hem zijn gevoerd een gewaarschuwd man was, maar ook daarna is hij door gegaan met het (laten) veroorzaken van overlast. Vanzelfsprekend is het voor [gedaagde] van groot belang dat hij een woning heeft, maar dit belang weegt thans niet (meer) op tegen het belang van De Alliantie, dat erin is gelegen dat zij er als verhuurder voor moet waken dat andere huurders rustig woongenot kunnen hebben.
8. [gedaagde] heeft aangevoerd dat ook hij van de bovenburen geluidsoverlast ervaart, met name van de kinderen. Hij heeft dat echter niet concreet onderbouwd en dit rechtvaardigt evenmin de mate van overlast die door of vanwege [gedaagde] veroorzaakt is. Hij heeft verder ter zitting aangevoerd dat hij stellig voornemens is geen overlast meer te veroorzaken, maar deze belofte heeft hij blijkens de processtukken vaker gedaan, zodat aan deze toezegging als zodanig weinig vertrouwen kan worden ontleend dat [gedaagde] dit keer wel woord zal houden.
9. Het voorgaande betekent dat [gedaagde] zal worden veroordeeld om de woning te ontruimen.
10. De vordering ter zake van de ontruimingskosten is niet toewijsbaar. Weliswaar houdt de proceskostenveroordeling een executoriale titel in ten aanzien van alle kosten, ook ten aanzien van verschotten zoals ontruimingskosten, doch het betreft hier kosten die pas na de uitspraak ontstaan en waarvan de omvang en de verschuldigdheid thans nog niet vast staan.
11. [gedaagde] dient als de in het ongelijk gestelde partij met de proceskosten te worden belast.
De kantonrechter:
veroordeelt [gedaagde] om de woning aan de [adres] te [woonplaats] binnen 7 dagen na betekening van het vonnis te ontruimen en ter beschikking van De Alliantie te stellen, welke ontruiming zo nodig door de deurwaarder bewerkstelligd kan worden met behulp van de sterke arm conform het in artikel 555 e.v. jo. 444 Rv bepaalde;
veroordeelt [gedaagde] in de kosten van het geding, tot op heden aan de zijde van De Alliantie begroot op:exploot		€	  98,01salaris		€	400,00griffierecht	€	119,00			   -----------------totaal		€	617,01voor zover van toepassing, inclusief btw;
veroordeelt [gedaagde] tot betaling van een bedrag van € 50,00 aan nasalaris, te verhogen met een bedrag van € 68,00 onder de voorwaarde dat betekening van het vonnis heeft plaatsgevonden en [gedaagde] niet binnen 14 dagen na aanschrijving aan het vonnis heeft voldaan, een en ander voor zover van toepassing, inclusief btw;
verklaart de veroordelingen uitvoerbaar bij voorraad;
wijst af het meer of anders gevorderde.
Dit vonnis is gewezen door mr. E.J. van der Molen, kantonrechter, en in het openbaar uitgesproken op 22 juni 2018 in tegenwoordigheid van de griffier.
"
ECLI_NL_RBROT_2018_7049.xml|True|"Ontbinding huurovereenkomst gevorderd wegens geluidsoverlast door buurvrouw; getuigenbewijs; onvoldoende bewijs geleverd dat buurvrouw structurele en ernstige (geluids)overlast veroorzaakt.
zaaknummer: 6698741 \ CV EXPL  18-7951
uitspraak: 31 augustus 2018

in de zaak van
de stichting

gevestigd te Utrecht,
eiseres bij exploot van dagvaarding van 28 februari 2018,
gemachtigde: mr. B.J. Groenhuijzen te Rosmalen,
tegen

wonende te [plaatsnaam],
gedaagde,
procederend in persoon.
Partijen worden hierna aangeduid als ‘Spoorwegpensioenfonds’ respectievelijk ‘[gedaagde]’.
Het verloop van de procedure volgt uit de volgende processtukken, waarvan de kantonrechter kennis heeft genomen:
het exploot van dagvaarding, met producties;
de aantekeningen van de griffier van het op de rolzitting van 8 maart 2018 gegeven mondelinge antwoord van [gedaagde], alsmede het bij die gelegenheid door haar overgelegde stuk en haar schriftelijke antwoord;
het vonnis van 8 maart 2018, waarbij een comparitie van partijen is bepaald;
de brief van 5 april 2018 van de gemachtigde van Spoorwegpensioenfonds, met producties;
het proces-verbaal van de op 11 april 2018 gehouden comparitie van partijen;
de akte zijdens Spoorwegpensioenfonds;
de brief van 20 juni 2018 van de gemachtigde van Spoorwegpensioenfonds, met productie;
het proces-verbaal van het op 27 juni 2018 gehouden getuigenverhoor;
de brief van 2 juli 2018 van [gedaagde];
de conclusie na enquête zijdens Spoorwegpensioenfonds.
De kantonrechter heeft de uitspraak van dit vonnis bepaald op heden.
Als enerzijds gesteld en anderzijds erkend, dan wel niet of onvoldoende gemotiveerd weersproken, staat tussen partijen, voor zover van belang, het volgende vast.
Tussen Spoorwegpensioenfonds als verhuurder en [gedaagde] als huurder bestaat een huurovereenkomst met betrekking tot de woning aan de [straat-en plaatsnaam] (‘het gehuurde’).
Op de huurovereenkomst zijn algemene bepalingen van toepassing. Artikel 13.4 van de algemene bepalingen kent de volgende inhoud:

Artikel 23 van het toepasselijke huishoudelijke reglement kent de volgende inhoud:

a.
b.
c.
MVGM Vastgoedmanagement, de beheerder van het complex, heeft [gedaagde] per brief op respectievelijk 5 september 2016, 30 januari 2017 en 7 maart 2017 op de hoogte gesteld van klachten over geluidsoverlast en haar verzocht de overlast te staken.
Spoorwegpensioenfonds heeft bij dagvaarding gevorderd bij vonnis, uitvoerbaar bij voorraad de huurovereenkomst tussen partijen te ontbinden en [gedaagde] te veroordelen tot ontruiming van het gehuurde binnen drie dagen na betekening van het vonnis, wanneer [gedaagde] daarmee binnen de gestelde termijn in gebreke blijft die ontruiming zelf te doen uitvoeren door een gerechtsdeurwaarder, zo nodig met behulp van politie en/of justitie, met veroordeling van [gedaagde] in de proceskosten.
Aan haar vordering heeft Spoorwegpensioenfonds – verkort weergegeven – ten grondslag gelegd dat [gedaagde] in strijd met artikel 13.4 van de algemene bepalingen en artikel 23 van het huishoudelijk reglement structureel en grote overlast veroorzaakt door middel van het draaien van harde muziek en hard bonken op de vloer. Die overlast is dermate ernstig dat omwonenden, met name de onderbuurman van nr. [huisnummer], de heer [X.], ernstig worden aangetast in hun woongenot. Ondanks pogingen tot een minnelijke oplossing en ondanks sommatie heeft [gedaagde] haar overlast niet gestopt en is Spoorwegpensioenfonds verzocht om maatregelen te treffen. Gelet op de tekortkomingen van [gedaagde], heeft Spoorwegpensioenfonds recht en gerechtvaardigd belang de ontbinding van de huurovereenkomst en ontruiming van het gehuurde te vorderen.
[gedaagde] heeft de vordering betwist en heeft daartoe – zakelijk en verkort weergeven – het volgende aangevoerd. Zij heeft niet op de vloer gebonkt. In tegendeel tot wat de onderbuurman van nr. [huisnummer] heeft verklaard, heeft zij geen naaldhakken, geen punt aan haar stok, geen metalen voorwerp en geen bowlingbal waarmee zij geluidsoverlast veroorzaakt. [gedaagde] ondervindt zelf overlast van de bewoners van nr. [huisnummer] en de bewoners van nr. [huisnummer] in de vorm van ’s avonds springen, luide muziek, gillen/janken en (met een hamer) op de muur slaan. [gedaagde] heeft voorts aangevoerd dat de bewoner van nr. [huisnummer] het slot van haar auto heeft vernield, tweemaal de achterbumper heeft beschadigd, de voorruit heeft ingesmeerd met eigeel en haar fysiek tegen heeft gehouden toen zij terug kwam van boodschappen doen.
In geschil is of [gedaagde] structureel en ernstige geluidsoverlast veroorzaakt aan omwonenden door middel van harde muziek en hard bonken op de vloer.
Volgens Spoorwegpensioenfonds heeft [gedaagde], in een gesprek met de beheerder, erkend dat zij hard op de vloer bonkt om een einde te maken aan de overlast die zij ervaart van de heer [X.]. Echter, volgens Spoorwegpensioenfonds is uit extra controles en navraag niet van enige overlast door de heer [X.] gebleken en woont de heer [X.] alleen, zodat [gedaagde] in haar stelling, dat de heer [X.] en zijn gezin overlast veroorzaken, niet kan worden gevolgd.
[gedaagde] heeft betwist dat zij op de vloer bonkt en betwist dat zij dit heeft erkend. Zij heeft betwist over een voorwerp te beschikken en/of te gebruiken dat het door Spoorwegpensioenfonds gestelde gebonk of getik op de vloer veroorzaakt. Volgens haar veroorzaken de bewoners van nr. [huisnummer] en de bewoners van nr. [huisnummer] stelselmatige geluidsoverlast in de vorm van ’s avonds/’s nachts springen, bonken en gillen, doen zij dit in reactie op elkaar en zit [gedaagde] daar tussenin. Volgens [gedaagde] woont de bewoner van nr. [huisnummer] samen met twee vrouwen, die gillen en janken.
Gelet op het gemotiveerde verweer van [gedaagde] met betrekking tot de geluidsoverlast staat zonder verder bewijs de gestelde geluidsoverlast aan de zijde van [gedaagde] niet vast. De kantonrechter heeft dan ook op de comparitie van partijen aan partijen voorgehouden dat nadere bewijslevering is geïndiceerd en bij mondeling vonnis als vastgelegd in het proces-verbaal Spoorwegpensioenfonds toegelaten, overeenkomstig haar aanbod, tot het bewijs van feiten en omstandigheden waaruit de gestelde geluidsoverlast aan de zijde van [gedaagde] kan worden afgeleid.
Ter voldoening aan deze bewijsopdracht heeft Pensioenfonds een schriftelijke verklaring van mevrouw [Y.], bewoonster van nr. [huisnummer], overgelegd en de heer [X.], bewoner van nr. [huisnummer], als getuige doen horen.
De schriftelijke, ondertekende, verklaring van mevrouw [Y.] kent, voor zover relevant, de volgende inhoud:






De heer [X.] heeft onder verband van de belofte, voor zover relevant, het volgende verklaard:








[gedaagde] heeft in reactie op de verklaringen van mevrouw [Y.] en de heer [X.] haar standpunt herhaald en daaraan toegevoegd dat de luide muziek allang verleden tijd is, maar dat de heer [X.] doorgaat met zijn nachtelijke pesterijen. Volgens haar heeft de heer [X.] ook last van de jeugd op het plein. [gedaagde] heeft voorts aangevoerd dat zij niet bonkt als de tram langs komt, maar dat de bewoners van nr. [huisnummer] op dat moment op de vloer stampen.
Vooropgesteld wordt dat bewoners rekening moeten houden met enige mate van overlast in de vorm van gewone leefgeluiden. De gestelde geluidsoverlast in deze procedure bestaat blijkens de overlastmeldingen door de heer [X.] echter uit klachten over luide muziek en regelmatig hard bonken en getik op de vloer, zowel overdag als ’s avonds.
Nu [gedaagde] heeft erkend dat zij in het verleden luide muziek heeft gedraaid en niet heeft weersproken dat de heer [X.] daar destijds overlast van heeft ondervonden, staat vast dat zij in het verleden geluidsoverlast door luide muziek heeft veroorzaakt. Niet in geschil is dat thans geen sprake meer is van enige overlast door luide muziek.
De vraag is of [gedaagde] thans structurele en ernstige overlast veroorzaakt door hard bonken en tikken op de vloer. Uit de schriftelijke verklaring van mevrouw [Y.] kan worden afgeleid dat zij – nadat de heer [X.] haar had gevraagd of zij overlast van [gedaagde] ondervond, haar heeft gewezen op gebonk op de vloer en zij daar op is gaan letten – ’s ochtends vroeg en ’s avonds laat een gebonk waarneemt, dat klinkt alsof een bowlingbal op de vloer van [gedaagde] valt. De heer [X.] heeft in zijn verklaring herhaald wat hij eerder ook in zijn overlastmeldingen aan MVGM heeft gemeld ten aanzien van de aard van de overlast en de tijdstippen waarop hij de geluiden waarneemt. De heer [X.] heeft verklaard dat niet alleen hij, maar ook de wijkagent en de sociaal werkster het gebonk en getik hebben waargenomen en hun bevindingen hebben opgenomen. Hij heeft ook verklaard dat mensen van DCMR, die een geluidsmeting in zijn woning aan het doen waren in verband met geluidsoverlast van de ondergelegen slagerij, het gebonk en getik ’s avonds laat hebben waargenomen en de geluiden ‘niet normaal’ vonden. De kantonrechter acht de verklaringen van mevrouw [Y.] en de heer [X.], gelet op de inhoud daarvan en in onderlinge samenhang bezien op zich betrouwbaar maar, mede gelet op hetgeen [gedaagde] daartegenin heeft gebracht, niet voldoende om te bewijzen dat [gedaagde] structurele en ernstige overlast veroorzaakt door middel van harde muziek en hard bonken op de vloer. Het had op de weg van Spoorwegpensioenfonds en voor de hand gelegen om haar standpunt nader te onderbouwen, bijvoorbeeld met verklaringen van de wijkagent en de sociaal werkster waarover getuige [X.] heeft verklaard dat zij ook wat hebben gehoord en hun bevindingen hebben opgenomen, of met verklaringen van de mensen van DCMR waarover getuige [X.] heeft verklaard dat zij een geluidsmeting hebben gedaan in de woning van de getuige en ook het gebonk hebben gehoord en zij het niet normaal vonden. Verder had Spoorwegpensioenfonds verklaringen van omwonenden die volgens Spoorwegpensioenfonds de overlast door [gedaagde] hebben bevestigd kunnen overleggen of een (ondertekend) verslag van het gesprek met de beheerder, in welk gesprek [gedaagde] volgens Spoorwegpensioenfonds heeft erkend dat zij op de vloer bonkt. Nu zij dat niet heeft gedaan is de conclusie gelet op het voorgaande dat Spoorwegpensioenfonds niet is geslaagd in haar bewijsopdracht. Dit heeft tot gevolg dat de grondslag van haar vordering niet is vast komen te staan.
De vordering tot ontbinding van de huurovereenkomst en de ontruiming van het gehuurde wordt gelet op al het voorgaande dan ook afgewezen.
Spoorwegpensioenfonds wordt als de in het ongelijk gestelde partij veroordeeld in de proceskosten, aan de zijde van [gedaagde] vastgesteld op nihil.
De kantonrechter:
wijst de vordering af;
veroordeelt Spoorwegpensioenfonds in de proceskosten, tot aan deze uitspraak aan de zijde van [gedaagde] vastgesteld op nihil.
Dit vonnis is gewezen door mr. I.K. Rapmund en uitgesproken ter openbare terechtzitting.
"
ECLI_NL_RBOVE_2018_1086.xml|True|"Huurachterstand, herhaalde wanprestatie, ontbinding en ontruiming toegewezen.
Team kanton en handelsrecht
Zittingsplaats Zwolle
Zaaknummer	: 6531225 \ CV EXPL  17-7786

in de zaak van
de stichting
eisende partij, hierna te noemen DeltaWonen,
gemachtigde: Flanderijn en Van Eck,
tegen
verschenen in persoon,
2.
niet verschenen,
gedaagde partij, hierna respectievelijk te noemen [gedaagde 1] en [gedaagde 2] .
Het verloop van de procedure blijkt uit:
- de dagvaarding 8 december 2017,
- de conclusie van antwoord van [gedaagde 1] ,
- de conclusie van repliek, houdende vermindering van eis,
- de conclusie van dupliek van [gedaagde 1] .
Jegens de niet verschenen gedaagde sub 2, [gedaagde 2] , wordt verstek verleend.
Ten slotte is vonnis bepaald.
[gedaagde 1] en [gedaagde 2] huren van DeltaWonen de woning gelegen aan [adres] te [plaats] . De huurprijs bedraagt € 666,23 per maand, telkens bij vooruitbetaling te voldoen.
Op het moment van dagvaarden bestond er een huurachterstand van € 2.076,50.
DeltaWonen vordert bij uitvoerbaar bij voorraad te verklaren vonnis ontbinding van de tussen partijen bestaande huurovereenkomst met ontruiming van het gehuurde alsmede – na vermindering van eis – hoofdelijke veroordeling van [gedaagde 1] en [gedaagde 2] tot betaling van een bedrag van de huurachterstand te vermeerderen met wettelijke rente (te rekenen vanaf de dag van dagvaarding) en buitengerechtelijke incassokosten, onder veroordeling van [gedaagde 1] en [gedaagde 2] in de kosten van deze procedure.
DeltaWonen legt aan haar vordering ten grondslag dat [gedaagde 1] en [gedaagde 2] beiden huurders zijn van de door hen bewoonde woning en dat zij zijn tekortgeschoten in de tijdige betaling van de verschuldigde huurtermijnen. Op grond van deze tekortkoming vordert DeltaWonen de ontbinding van de huurovereenkomst met ontruiming van de woning. Daarnaast zijn [gedaagde 1] en [gedaagde 2] hoofdelijk aansprakelijk voor de betaling van de huurachterstand en de ontstane buitengerechtelijke incassokosten, zodat van deze bedragen in deze procedure betaling is gevorderd.
[gedaagde 1] heeft verweer gevoerd. Kort samengevat voert [gedaagde 1] tegen de vordering aan dat zich in 2017 een situatie in zijn gezin heeft voorgedaan, waardoor er minder inkomsten binnenkwamen. [gedaagde 1] erkent dat er een huurachterstand is ontstaan, maar voert aan dat deze binnen afzienbare tijd kan worden ingelopen. Ook de lopende huur kan betaald worden. In de loop van deze procedure hebben er al betalingen plaatsgevonden. In deze omstandigheden kan er volgens [gedaagde 1] geen sprake zijn van ontbinding van de huurovereenkomst en ontruiming van het gehuurde.
[gedaagde 2] is niet in rechte verschenen. Bij de dagvaarding zijn de bij de wet voorgeschreven formaliteiten in acht genomen, zodat jegens [gedaagde 2] verstek wordt verleend. De vorderingen van DeltaWonen jegens [gedaagde 2] komen de kantonrechter niet onrechtmatig of ongegrond voor en behoren daarom te worden toegewezen, met inachtneming van hetgeen hierna (onder 4.6 en 4.7) is overwogen ten aanzien van de ontruimingstermijn en de hoogte van de vordering tot betaling van de huurachterstand.
[gedaagde 1] is in rechte verschenen en heeft verweer gevoerd. Ter beoordeling daarvan wordt het volgende overwogen.
Ter onderbouwing van het ontstaan van de huurachterstand heeft DeltaWonen bij repliek een overzicht overgelegd. Daaruit volgt dat tijdens de duur van deze huurovereenkomst al langere tijd sprake is van een huurachterstand. Die achterstand is in het najaar van 2017 verder opgelopen en bedroeg op de dag van dagvaarding (8 december 2017) een som van € 2.076,50. Dit betekent dat de achterstand en daarmee de tekortkoming aan de zijde van [gedaagde 1] (en [gedaagde 2] ) op dat moment ruim 3 maandtermijnen bedroeg. Vaststaat dus dat er sprake is van een tekortkoming in de nakoming van de huurovereenkomst, zodat er in beginsel een grond bestaat voor ontbinding van die overeenkomst. Slechts wanneer er sprake zou zijn van omstandigheden waaruit moet worden afgeleid dat de tekortkoming te gering van betekenis is en dat deze de ontbinding met haar gevolgen niet rechtvaardigt, bestaat er een mogelijkheid om de gevorderde ontbinding af te wijzen.
Naar het oordeel van de kantonrechter is van dergelijke omstandigheden in dit geval niet gebleken. [gedaagde 1] voert aan dat er in 2017 een situatie in zijn gezin plaatsvond die van invloed is geweest op het gezinsinkomen. Volgens [gedaagde 1] had DeltaWonen daar rekening mee moeten houden. [gedaagde 1] voert daarbij echter niet aan of hij destijds daarover met DeltaWonen contact heeft gezocht om afspraken te maken over de huurbetalingen. Dit laatste had wel op zijn weg gelegen aangezien de verplichting om tijdig de huur te betalen rust op [gedaagde 1] (en [gedaagde 2] ). [gedaagde 1] heeft dus niet weersproken hetgeen DeltaWonen heeft gesteld, namelijk dat zij [gedaagde 1] (en [gedaagde 2] ) aanmaningen heeft gestuurd en daar bovenop een sommatie, maar dat [gedaagde 1] en/of [gedaagde 2] geen contact hebben opgenomen. Het lijkt er daarom op dat [gedaagde 1] de huurachterstand op zijn beloop heeft gelaten totdat hij de dagvaarding ontving. Dit kan daarom niet leiden tot een afwijzing van de gevorderde ontbinding.
[gedaagde 1] heeft verder aangevoerd dat hij de achterstand zal inlopen. Hij heeft echter niet concreet toegelicht op welke wijze en binnen welke termijn hij dat zal doen. Weliswaar hebben [gedaagde 1] en [gedaagde 2] na dagvaarding nog betalingen aan DeltaWonen gedaan, maar daarmee is de achterstand nog niet volledig ingelopen. Met inachtneming van de betalingen uit december en de verrekening van de vergoeding voor vervangende raambekleding en met het verschijnen van de nieuwe huurtermijn van januari, bedroeg de huurachterstand begin januari 2018 een som van € 1.216,52. Volgens [gedaagde 1] (bij dupliek, ter zitting van 20 februari 2018) heeft hij op 25 januari 2018 nog een betaling van € 700,= gedaan, waarmee de achterstand zou zijn afgenomen tot een bedrag van € 516,52. Bij dit laatste is [gedaagde 1] er echter aan voorbij gegaan dat er op 1 februari 2018 weer een nieuwe huurtermijn is verschenen. Nu de achterstand tijdens deze procedure nog niet is ingelopen en het onduidelijk is wanneer deze ingelopen zal zijn, kan hiermee bij de beoordeling geen rekening worden gehouden.
Uit voorgaande overwegingen volgt dat de gevorderde ontbinding van de huurovereenkomst en de daarbij behorende ontruiming van de woning moeten worden toegewezen. Uit billijkheidsoverwegingen zal de ontruimingstermijn worden gesteld op 2 weken na betekening van dit vonnis.
DeltaWonen heeft tevens veroordeling tot betaling van de huurachterstand gevorderd. Voor de vaststelling van de hoogte van deze vordering gaat de kantonrechter uit van de huurachterstand die volgt uit de conclusie van repliek. Over eventuele betalingen daarna heeft DeltaWonen zich immers niet meer kunnen uitlaten. Gerekend tot en met de huurtermijn van januari 2018 bestaat de achterstand uit een bedrag van € 1.216,52 (zoals volgt uit productie 2 bij repliek). Eventuele betalingen die na 1 januari 2018 zijn verricht dienen vanzelfsprekend in mindering te worden gebracht.
In verband met de vertraging in de betaling is tevens de gevorderde wettelijke rente (ex artikel 6:119 BW) toewijsbaar.
Voor vergoeding van het gebruik van de woning vanaf de ontbinding tot aan de ontruiming van de woning zijn [gedaagde 1] en [gedaagde 2] een vergoeding verschuldigd gelijk aan maandelijkse huur.
DeltaWonen heeft een bedrag van € 315,43 (incl. BTW) voor vergoeding van buitengerechtelijke incassokosten gevorderd. Deze kosten zijn toewijsbaar nu de incassokosten zijn aangezegd op de door de wet in artikel 6:96 lid 6 BW voorgeschreven wijze en DeltaWonen voor de hoogte van de kosten is uitgegaan van de staffel uit het Besluit vergoeding voor buitengerechtelijke incassokosten.
Als in het ongelijk gestelde partij dienen [gedaagde 1] en [gedaagde 2] te worden veroordeeld in de kosten van deze procedure. Deze kosten worden tot aan deze uitspraak aan de zijde van DeltaWonen begroot op € 99,21 voor explootkosten, € 470,= voor griffierecht en € 300,= voor salaris gemachtigde. Dat is samen een bedrag van € 869,21.
De kantonrechter,
ontbindt de tussen partijen bestaande huurovereenkomst met betrekking tot de woonruimte staande en gelegen aan [adres] , [plaats] ;
veroordeelt [gedaagde 1] en [gedaagde 2] om binnen 2 weken na betekening van dit vonnis het gehuurde met al degenen die en al datgene dat zich daarin vanwege hen mocht bevinden, te ontruimen en te verlaten, de sleutels daarvan aan DeltaWonen af te geven en het gehuurde geheel ontruimd ter beschikking van DeltaWonen te stellen en te laten;
veroordeelt [gedaagde 1] en [gedaagde 2] hoofdelijk, des dat de een betalende de ander zal zijn bevrijd, om tegen behoorlijk bewijs van kwijting aan DeltaWonen te voldoen:
a. a) wegens huurachterstand een bedrag van € 1.216,52 vermeerderd met de wettelijke rente ex artikel 6:119 BW daarover vanaf de dag van dagvaarding, 8 december 2017, tot aan de dag van algehele voldoening, met dien verstande dat reeds gedane betalingen hierop in mindering zullen strekken;b) wegens huur dan wel vergoeding voor het gebruik van de woning vanaf 1 februari 2018 tot aan de dag der ontruiming een bedrag gelijk aan de geldende maandelijkse huurtermijnen, bij niet tijdige betaling te vermeerderen met de wettelijke rente (ex artikel 6:119 BW) daarover;
c) wegens vergoeding voor buitengerechtelijke incassokosten een bedrag van € 315,43;
veroordeelt [gedaagde 1] en [gedaagde 2] hoofdelijk, des dat de een betalende de ander zal zijn bevrijd, tot betaling van de proceskosten, tot aan deze uitspraak aan de zijde van DeltaWonen begroot op € 869,21;
verklaart dit vonnis tot zover uitvoerbaar bij voorraad;
wijst af hetgeen meer of anders is gevorderd.
Dit vonnis is gewezen door mr. J.A.O.M. van Aerde, kantonrechter, en in het openbaar uitgesproken op 20 maart 2018.
"
ECLI_NL_RBDHA_2017_16540.xml|True|"Ontbinding/ontruiming in verband met overlast door blaffende honden en overmatig gebruik van een motorzaag
Zittingsplaats ‘s-Gravenhage
AJJ
zaaknummer: 5439129 RL EXPL 16-28206
29 maart 2017

de stichting

tegen

en

beiden wonende te [woonplaats] ,
gedaagde, verder te noemen [gedaagden] en afzonderlijk [gedaagde 1] en [gedaagde 2] ,
gemachtigde: mr. L. Faouzi.
Het verloop van de procedure volgt uit de volgende processtukken, waarvan de kantonrechter heeft kennis genomen:
het exploot van dagvaarding van 5 oktober 2016, met producties;
de conclusie van antwoord, met producties;
de producties van partijen.
Op 2 februari 2017 heeft een comparitie van partijen plaatsgevonden, waarbij namens Vestia is verschenen [betrokkene] , [functie] , bijgestaan door de gemachtigde. Gedaagden zijn verschenen, bijgestaan door de gemachtigde. Ter zitting is een datum bepaald voor een descente. Op 14 februari 2017 heeft de descente plaatsgevonden.
Het vonnis is bepaald op heden.
De kantonrechter gaat uit van de volgende feiten.
Vestia verhuurt sinds 1 maart 2007 de woning gelegen aan de [adres] te [plaats] (hierna: het gehuurde), tegen een huurprijs van (laatstelijk) € 660,31 per maand inclusief. [gedaagde 1] bewoont de gehuurde woning samen met haar zoon [gedaagde 2] .
Van de huurovereenkomst maken deel uit de algemene huurvoorwaarden, waarin onder meer is bepaald dat de huurder zich als goed huurder dienen te gedragen (artikel 9).
Bij brief van 5 september 2016 deelt [betrokkene] namens Vestia onder meer het volgende aan [gedaagde 1] mede:










Vestia vordert bij vonnis, uitvoerbaar bij voorraad, (samengevat) primair ontbinding van de huurovereenkomst tussen partijen en ontruiming van het gehuurde, en
subsidiair tot het nemen van maatregelen als genoemd in de dagvaarding.
Vestia legt aan haar vorderingen ten grondslag dat [gedaagden] overlast veroorzaken en zich niet gedragen zoals een goed huurder betaamt als bedoeld in artikel 7:213 BW. Buurtbewoners ondervinden al geruime tijd ernstige overlast van [gedaagden] en de situatie is thans onhoudbaar. De overlast bestaat uit geluidsoverlast veroorzaakt door het lang blaffen van de honden. Daarnaast is sprake van het gooien met deuren, wordt praktisch iedere dag gesnoeid met een lawaaiige benzinemotor/motorzaag en wordt hondenpoep door gedaagden niet opgeruimd. De overlast duurt al vele jaren en blijft voortduren ondanks pogingen van Vestia, buurtbemiddeling en politie om de overlast te stoppen.
[gedaagden] ontkennen dat zij overlast veroorzaken. De klachten komen voornamelijk van de bewoner van [adres] , mevrouw [betrokkene 1] , waarmee [gedaagden] al een lange tijd een moeizame relatie hebben. Zij heeft andere bewoners tegen [gedaagden] opgezet. Het geluidsonderzoek is vanuit de woning aan de [adres] uitgevoerd; dit geeft een vertekend beeld omdat mevrouw [betrokkene 1] mogelijk de resultaten heeft beïnvloed. Dat de honden geen overlast veroorzaken wordt bevestigd door veel buurtbewoners, van wie [gedaagden] verklaringen hebben overgelegd.
Het gaat in deze zaak om de vraag of [gedaagden] zich schuldig maken aan de door Vestia gestelde overlast.
[gedaagden] hebben de gestelde overlast gemotiveerd betwist en de kantonrechter is van oordeel dat Vestia daartegenover vooralsnog onvoldoende bewijs heeft geleverd van de gestelde overlast. Het geluidsonderzoek heeft plaatsgevonden vanuit de woning van mevrouw [betrokkene 1] , de bewoner van [adres] , met wie [gedaagden] al geruime tijd een moeizame relatie hebben. Niet kan worden uitgesloten dat – zoals [gedaagden] stellen – de buurvrouw de resultaten van dit onderzoek op enigerlei wijze heeft beïnvloed. Verder zijn door Vestia klachtformulieren overgelegd waaruit de overlast moet blijken, maar [gedaagden] hebben daartegenover andersluidende verklaringen ingediend.
Dit leidt ertoe dat, conform de hoofdregel van artikel 150 Rv, Vestia bewijs dient te leveren van de gestelde overlast, zodat zij daartoe de gelegenheid zal krijgen. De bewijsopdracht blijft beperkt tot de gestelde geluidsoverlast vanuit het gehuurde. Andere zaken die [gedaagden] worden verweten – een aantal van de omwonenden klaagt over het niet opruimen van hondenpoep en geblaf op straat – kunnen niet worden aangemerkt als een toerekenbare tekortkoming in de nakoming van de huurovereenkomst.
Iedere verdere beslissing wordt aangehouden.

De kantonrechter:
laat Vestia toe tot bewijs van haar stelling dat [gedaagden] overlast veroorzaken bestaande uit geluidsoverlast door het lang blaffen door de honden, het gooien met deuren en het snoeien met een (benzine)motorzaag;
verwijst de zaak naar de rolzitting van deze rechtbank, team kanton Den Haag, van 26 april 2017 teneinde Vestia in de gelegenheid te stellen zich uit te laten of zij bewijs wenst te leveren en indien zij zulks wenst te doen door het voorbrengen van getuigen, onder opgave van de namen en woonplaatsen van de getuigen alsmede de verhinderdata van haarzelf, de getuigen en de wederpartij voor de maanden mei, juni en juli 2017; eventueel voor te brengen getuigen worden op deze rolzitting nog niet gehoord;
houdt elke verdere beslissing aan.
Dit vonnis is gewezen door mr. A.J. Japenga en uitgesproken ter openbare terechtzitting van 29 maart 2017.
"
ECLI_NL_RBOVE_2016_4964.xml|True|"Huurachterstand, ontruiming.
Team kanton en handelsrecht
Zittingsplaats Almelo
Zaaknummer	: 5439796 \ CV EXPL  16-5006

in de zaak van
2.
eisende partij,
gemachtigde: mr. P. Buursen, advocaat te Enschede,
tegen

gedaagde partij,
gemachtigde: mr. D.F. Briedé, advocaat te Almelo.
Het verloop van de procedure blijkt uit:
De namens eisers betekende dagvaarding van 26 oktober 2016, waarbij eisers een vordering hebben ingesteld tot het treffen van een voorlopige voorziening en gedaagde hebben opgeroepen ter zitting in kort geding te verschijnen.
De vordering is behandeld ter zitting van 7 november 2016.
Eisers zijn verschenen bij eiser sub 1, bijgestaan door hun gemachtigde.
Namens gedaagde is verschenen haar gemachtigde.
Eisers hebben hun standpunt laten toelichten door hun gemachtigde.
De gemachtigde van gedaagde heeft tegen de vordering verweer gevoerd en daarbij gebruik gemaakt van pleitaantekeningen. De griffier heeft van hetgeen ter zitting is besproken proces-verbaal opgemaakt.
Ten slotte is vonnis bepaald.
Tussen partijen bestaat een huurovereenkomst bedrijfsruimte in de zin van artikel 7:290 van het Burgerlijk Wetboek (BW) betreffende het adres [adres] te [plaats] met als ingangsdatum 1 oktober 2015. De huurprijs bedraagt € 4.000,00 per maand, bij vooruitbetaling te voldoen. Op de huurovereenkomst zijn van toepassing de Algemene Bepalingen Huurovereenkomst Winkelruimte en andere bedrijfsruimte in de zin van artikel 7:290 BW.
Gedaagde heeft tot en met maart 2016 vrijstelling gekregen van het betalen van de maandelijkse huurprijs.
De vordering
Eisers vorderen, bij vonnis, uitvoerbaar bij voorraad:
I.	gedaagde te veroordelen om binnen 48 uur na het in deze te wijzen vonnis de 	bedrijfsruimte, staande en gelegen te [plaats] aan de [adres] te
ontruimen en ontruimd te houden, met al het hare en de haren en al diegenen die 	van harentwege het gehuurde occuperen;
II.	gedaagde te veroordelen te betalen wegens achterstallige huurpenningen primair 	een bedrag van € 43.000,-, subsidiair een bedrag van € 10.750,-, althans een bedrag 	dat de kantonrechter vermeent te behoren;
III.	gedaagde te veroordelen tot betaling van de buitengerechtelijke kosten ter hoogte 	van € 1.485,05, althans een bedrag dat de kantonrechter vermeent te behoren;
IV. 	gedaagde te veroordelen in de kosten van dit geding;
V. 	zomede met voorwaardelijke veroordeling van gedaagde in de wettelijke rente over 	de uit te spreken kostenveroordeling, indien en voor zover betaling van de 	proceskostenveroordeling niet binnen twee dagen na betekening van het ten deze te
wijzen vonnis heeft plaatsgevonden.
Eisers hebben kort samengevat het navolgende aan hun vordering ten grondslag gelegd.
Gedaagde komt haar verplichtingen uit de huurovereenkomst niet na. Er is inmiddels een huurachterstand van € 43.000,00, zijnde bijna elf maandelijkse huurtermijnen. De maandelijkse huurprijs bedraagt € 4.000,00 en gedaagde heeft slechts € 1.000,00 betaald. Deze wanbetaling levert een tekortkoming op in de nakoming van de huurovereenkomst die dermate ernstig is dat ontbinding van de huurovereenkomst aangewezen is. Eisers vorderen daarop vooruitlopend in deze procedure ontruiming van het gehuurde.
Ook heeft gedaagde de waarborgsom van € 12.000,00 niet gestort.
Het verweer
Gedaagde concludeert - samengevat - tot afwijzing van de vordering. Eisers hebben niet datgene geleverd wat gedaagde mocht verwachten. Het gehuurde kon door gedaagde niet worden gebruikt conform de bestemming. Immers het gehuurde was niet geschikt om te voldoen aan de bestemming van het gehuurde, in dit geval het uitoefenen van een prostitutiebedrijf. Het gehuurde is niet casco opgeleverd. Gedaagde heeft destijds het gehuurde gezien terwijl het donker was. Er moest nog heel veel gebeuren aan het pand, met name de bovenverdieping was in slechte staat. Inmiddels is het pand verbouwd en door gedaagde geschikt gemaakt om te worden gebruikt als prostitutiebedrijf. Dat het pand niet geschikt was blijkt ook uit het feit dat eisers gedaagde een huurvrije periode hebben gegeven. Gedaagde heeft grote investeringen gedaan. Indien zij het pand zou moeten verlaten betekent dit een groot financieel nadeel voor haar. Gedaagde wijst op het restitutierisico bij toewijzing van de geldvordering.
Ten slotte voert gedaagde aan dat eisers geen spoedeisend belang hebben. In dit verband wijst gedaagde erop dat eiseres lange tijd de zaak op zijn beloop hebben gelaten.
De kantonrechter overweegt dat het spoedeisend belang van eisers voldoende aannemelijk is. Eisers hebben immers de huurpenningen niet tijdig en volledig ontvangen.
Met betrekking tot een voorziening in kort geding, bestaande in veroordeling tot betaling van een geldsom, is terughoudendheid op zijn plaats. De rechter zal daarbij niet alleen hebben te onderzoeken of het bestaan van een vordering van de eiser op de gedaagde voldoende aannemelijk is, maar ook of daarnaast sprake is van feiten en omstandigheden die meebrengen dat uit hoofde van onverwijlde spoed een onmiddellijke voorziening is vereist, terwijl de rechter in de afweging van de belangen van partijen mede zal hebben te betrekken de vraag naar - kort gezegd - het risico van onmogelijkheid van terugbetaling, welk risico kan bijdragen tot weigering van de voorziening.
Het niet, dan wel niet tijdig, betalen van de huurpenningen valt aan te merken als een wanprestatie van gedaagde. In beginsel is iedere wanprestatie van een huurder voldoende voor de ontbinding van de huurovereenkomst, tenzij de wanprestatie zo weinig ernstig is dat deze de ontbinding niet rechtvaardigt. In het onderhavige geval is voldoende komen vast te staan dat gedaagde een aanzienlijke achterstand heeft laten ontstaan.
Naar het oordeel van de kantonrechter is het voldoende aannemelijk geworden dat de bodemrechter bij een dergelijke voortdurende wanprestatie de ontbinding van de huurovereenkomst en de ontruiming van het bedrijfspand zal toewijzen. Om die reden is de gevorderde ontruiming ook thans bij wijze van ordemaatregel toewijsbaar.
De kantonrechter acht het redelijk dat de termijn voor ontruiming wordt gesteld op twee weken en niet op twee dagen zoals door eisers is gevorderd.
De gevorderde betaling van de huurachterstand betreft een geldvordering. Deze is in kort geding slechts toewijsbaar indien het bestaan en de omvang van de vordering voldoende komen vast te staan. Naar het oordeel van de voorzieningenrechter is voldoende aannemelijk geworden dat een aanzienlijke huurachterstand bestaat.
Gedaagde heeft echter aangevoerd dat het gehuurde aanvankelijk niet voldeed aan de bestemming en zij om die reden gedurende meerdere maanden een huurvrijstelling heeft gekregen. Ook heeft gedaagde gesteld dat zij aanzienlijke investeringen in het gehuurde heeft gedaan. Gedaagde heeft ook kosten gemaakt die eigenlijk voor de verhuurder zijn.
In de onderhavige procedure kan niet met zekerheid worden vastgesteld of het gehuurde is opgeleverd conform hetgeen huurster daarvan mocht verwachten. In ieder geval staat vast dat verhuurders huurster geruime tijd ontslagen hebben van de verplichting om huur te betalen.
De kantonrechter zal daarom de gevorderde achterstallige huurpenningen van € 43.000,00, bij wijze van voorschot, toewijzen tot een bedrag van € 10.750,00.
Nu de hoofdsom van € 43.000,00 wordt toegewezen tot een bedrag van € 10.750,00 zullen de gevorderde buitengerechtelijke incassokosten van € 1.485,05 worden toegewezen tot een bedrag van € 1.067,83.
Gedaagde zal als de in het ongelijk gestelde partij worden veroordeeld in de kosten van dit geding.
I	Veroordeelt gedaagde om binnen twee weken na betekening van dit vonnis de 	bedrijfsruimte, staande en gelegen te [plaats] aan de [adres] te
ontruimen en ontruimd te houden, met al het hare en de haren en al diegenen die 	van harentwege het gehuurde occuperen.
II. 	Veroordeelt gedaagde te betalen aan eisers wegens achterstallige huurpenningen 	een bedrag van € 10.750,00.
III. 	Veroordeelt gedaagde te betalen aan eisers wegens buitengerechtelijke kosten een 	bedrag van € 1.067,83.
IV. 	Veroordeelt gedaagde in de kosten van dit geding tot op heden aan de zijde van 	eisers begroot op € 971,12 waaronder € 400,00 wegens het salaris van de 	gemachtigde, te vermeerderen met de wettelijke rente daarover vanaf de veertiende 	dag na betekening van dit vonnis tot de dag van volledige betaling.
V.	Verklaart dit vonnis tot zover uitvoerbaar bij voorraad.
VI.	Wijst af het meer of anders gevorderde.
Dit vonnis is gewezen door mr. G.G. Vermeulen, kantonrechter, en in het openbaar uitgesproken op 14 december 2016.
"
ECLI_NL_RBAMS_2018_572.xml|True|"Een hennepplantage kost een huurder zijn woning maar hij hoeft geen boete van 10.000 euro te betalen.
Afdeling privaatrecht
zaaknummer: 6545639  KK EXPL 17-1368
vonnis van:  7 februari 2018
I n z a k e
gevestigd te Amsterdam,
eiseres,
nader te noemen: Eigen Haard,
gemachtigde: mr. K.M.E. Ritzen,
t e g e n
wonende te [woonplaats] ,
gedaagde,
nader te noemen: [gedaagde] ,
gemachtigde: mr. F. Bogaerts.
Bij dagvaarding van 29 december 2017, met producties, heeft Eigen Haard een voorziening gevorderd.
Ter zitting van 31 januari 2018 heeft de mondelinge behandeling plaatsgevonden. Eigen Haard is in persoon verschenen, vergezeld door de gemachtigde. [gedaagde] is verschenen in persoon, vergezeld door de gemachtigde. Partijen hebben op voorhand stukken in het geding gebracht. Partijen hebben ter zitting hun standpunten toegelicht, namens [gedaagde] mede aan de hand van een overgelegde pleitnota. Na verder debat is vonnis gevraagd en is een datum voor vonnis bepaald.
1. Als enerzijds gesteld en anderzijds erkend dan wel niet (voldoende) betwist, alsmede op grond van de in zoverre niet bestreden inhoud van de overgelegde bewijsstukken, wordt in dit geding het volgende tot uitgangspunt genomen.
Eigen Haard heeft de woning aan de [adres] te [plaats] , hierna de woning, in de periode van 15 oktober 2013 tot en met 31 maart 2017 aan HVO-Querido verhuurd. HVO-Querido heeft de woning aan [gedaagde] ter beschikking gesteld op basis van een zorgverleningsovereenkomst.
Met ingang van 1 april 2017 huurt [gedaagde] de woning van Eigen Haard. De huur bedraagt € 602,29 per maand. Het betreft een driekamerwoning.
In de Algemene Voorwaarden Sociale Woonruimte van 1 november 2016, die op de huurovereenkomst tussen partijen van toepassing is verklaard, is opgenomen, voor zover hier van belang:
“

Op 12 augustus 2017 heeft Eigen Haard een melding ontvangen van woonfraude in de woning.
Op 21 november 2017 hebben medewerkers van Eigen Haard een onaangekondigd bezoek aan de woning gebracht. Naar aanleiding van een vermoeden van de aanwezigheid van een hennepplantage is de politie gebeld.
In het proces-verbaal van de politie van 22 november 2017 is opgenomen, voor zover hier van belang:
“


-

Bij brief van 28 november 2017 heeft Eigen Haard [gedaagde] verzocht vóór vrijdag 8 december 2017 de huur op te zeggen en de woning te verlaten. In de brief is ook aangekondigd dat indien [gedaagde] de huur niet opzegt Eigen Haard een juridische procedure zal starten en dat [gedaagde] een boete kan krijgen van € 11.000,00 overeenkomstig hetgeen is vermeld in de huurovereenkomst.
[gedaagde] heeft de huur niet opgezegd en heeft het gehuurde niet ontruimd.
2. Eigen Haard vordert dat [gedaagde] bij vonnis, uitvoerbaar bij voorraad, veroordeeld zal worden om binnen zeven dagen na betekening van het vonnis de woning te ontruimen. Verder vordert Eigen Haard veroordeling van [gedaagde] tot betaling van de contractuele boete van € 10.000,00, alles met veroordeling van [gedaagde] in de kosten van dit geding. Eigen Haard stelt hiertoe, zakelijk weergegeven en voor zover hier van belang het volgende. In de woning is een hennepplantage aangetroffen. Er is gelet op het aantal planten, te weten méér dan vijf planten, sprake van bedrijfsmatige hennepkweek. In de algemene voorwaarden behorend bij de huurovereenkomst is hennepteelt uitdrukkelijk verboden. Bovendien is de bestemming van de woning veranderd door de woning deels voor de hennepkwekerij te gebruiken. Deze tekortkomingen rechtvaardigen de ontbinding en het vooruitlopen daarop in kort geding door de ontruiming te vorderen. Eigen Haard heeft een groot belang bij het tegengaan van het kweken van hennep in haar woningen en zij voert dan ook een duidelijk zerotolerance beleid met betrekking hiertoe. Met betrekking tot de contractuele boete stelt Eigen Haard dat in de algemene voorwaarden een expliciete verbodsbepaling op hennepkweek dan wel andere gedragingen die in het kader van de Opiumwet strafbaar zijn gesteld, is opgenomen. De boete is zo hoog omdat een preventieve en punitieve werking alleen kan bestaan indien de boete hoog genoeg is en daardoor een afschrikwekkend effect heeft. Er is geen sprake van een zogenaamde eenheidsboete, maar van een boete die specifiek geredigeerd is voor de hennepteelt. Ook is sprake van een vast bedrag. Het boetebeding kan dan ook niet als oneerlijk in de zin van de Richtlijn met betrekking tot oneerlijke bedingen in consumentenovereenkomsten worden aangemerkt. Eigen Haard heeft een spoedeisend belang bij de gevorderde ontruiming en het spoedeisende belang van de nevenvordering is gegeven omdat de proces-economie erbij gebaat is dat ook deze kan worden toegewezen.
3. [gedaagde] voert het volgende aan, zakelijk weergegeven en voor zover hier van belang. Hij erkent dat hij in de woning een hennepplantage heeft gehad. Hij huurt de woning nadat hij 15 jaar dakloos is geweest. Hij heeft een vorm van budgetbeheer waarbij hij € 65,00 leefgeld per week krijgt. Hij woont samen met zijn zoon in de woning. Deze heeft een laag IQ, kampt met een verstandelijke beperking en heeft zijn jeugd in een internaat doorgebracht. Zijn zoon is zeer kwetsbaar, aldus [gedaagde] en heeft geen inkomen, maar levert wel extra lasten voor [gedaagde] op, waardoor hij in de financiële problemen is gekomen. De hennep betrof een soort wanhoopspoging, aldus [gedaagde] . Als [gedaagde] zijn woning kwijtraakt is hij opnieuw dakloos en ook zijn zoon zal op straat komen te staan. [gedaagde] meent dat de tekortkoming de ontruiming in beginsel wel rechtvaardigt, maar dat de belangenafweging in het nadeel van Eigen Haard dient uit te vallen. Er is geen sprake geweest van brandgevaar of vochtoverlast en er is dus geen gevaarlijke situatie ontstaan, zodat niet kan worden gesteld dat hij zich niet als goed huurder heeft gedragen. Hij heeft een zeer zwaarwegend belang bij het behoud van zijn woning, ook al omdat hij kampt met een slechte gezondheid.
4. In dit kort geding dient te worden beoordeeld of de in deze zaak aannemelijk te achten omstandigheden een ordemaatregel vereisen dan wel of de vordering van Eigen Haard in een bodemprocedure een zodanige kans van slagen heeft dat het gerechtvaardigd is op de toewijzing daarvan vooruit te lopen door het treffen van een voorziening zoals gevorderd. Het navolgende behelst dan ook niet meer dan een voorlopig oordeel over het geschil tussen partijen.

5. In dit geding staat als door [gedaagde] erkend vast dat hij in de woning een hennepkwekerij heeft gehad met 32 planten. Ook is voldoende aannemelijk geworden dat sprake is geweest van een professionele kwekerij, nu gebruik is gemaakt van een tent waarin de hennep werd gekweekt, terwijl ook alle overige apparatuur, ventilatoren, lampen en dergelijke aanwezig waren. Uit de overgelegde foto’s is ook voldoende aannemelijk geworden dat weliswaar geen sprake is geweest van diefstal van energie, maar de wijze waarop de stroomvoorziening was geregeld een brandgevaarlijke situatie kon opleveren. Een dergelijke gedraging van [gedaagde] levert een ernstige tekortkoming op en het is begrijpelijk dat door Eigen Haard op dit gebied een zerotolerance beleid wordt gevoerd. Het houden van een hennepplantage in de woonomgeving kan zeer gevaarlijke situaties opleveren en draagt bij aan het gevoel van onveiligheid in de woonomgeving. Bovendien kan het op deze wijze gebruiken van de woning schadelijk zijn voor de woning met alle mogelijke financiële gevolgen voor Eigen Haard van dien.
6. Op basis van deze feiten en omstandigheden, in onderling verband en samenhang bezien, is in dit geding voldoende aannemelijk geworden dat de bodemrechter tot het oordeel zal komen dat sprake is geweest van een tekortkoming aan de zijde van [gedaagde] . Iedere tekortkoming rechtvaardigt de ontbinding van de huurovereenkomst, tenzij de tekortkoming gezien haar bijzondere aard of geringe betekenis, deze ontbinding met haar gevolgen niet rechtvaardigt. Het is aan de tekortschietende partij, [gedaagde] , om feiten en omstandigheden te stellen – en bij betwisting – in dit geding aannemelijk te maken die aanleiding kunnen geven deze uitzondering op de zojuist geschetste hoofdregel toe te passen.
7. Daarin is [gedaagde] niet geslaagd. De omstandigheid dat, zoals hij zelf stelt, hij niet zelf de hennepkwekerij heeft aangelegd maar dit door een derde is gedaan, is – voor zover al juist - niet een dergelijke omstandigheid. [gedaagde] is volledig verantwoordelijk voor hetgeen er zich in de woning heeft afgespeeld. Ook het gegeven dat [gedaagde] pas sinds kort zelfstandig de woning huurt en daarvoor langdurig dakloos is geweest, maakt niet dat sprake is van een tekortkoming van geringe betekenis of bijzondere aard en dat geldt ook voor de aanwezigheid van de zoon van [gedaagde] in het gehuurde. Deze bijzondere omstandigheden hadden [gedaagde] er juist van moeten weerhouden om aldus te handelen en kan niet als excuus gebruikt worden om de tekortkoming haar ernstige karakter te ontnemen. Ook overigens zijn door [gedaagde] geen feiten of omstandigheden naar voren gebracht die aannemelijk maken dat de bodemrechter tot het oordeel zal komen dat ontbinding niet op zijn plaats zal zijn.
8. Het vorenstaande leidt ertoe dat de vordering van Eigen Haard tot ontruiming wordt toegewezen. Wel wordt in hetgeen door [gedaagde] in verband met zijn persoonlijke omstandigheden en die van zijn zoon is aangevoerd aanleiding gezien een langere ontruimingstermijn te bepalen. In die tussentijd heeft [gedaagde] de gelegenheid, mogelijk met behulp van hulpverlening, voor hem en zijn zoon alternatieve woonruimte te zoeken. Dat dit, mede gelet op zijn inkomen en verleden niet eenvoudig zal zijn, is bij de beoordeling meegenomen, maar leidt niet tot een ander oordeel.

9. Ten aanzien van de boete wordt het volgende overwogen. Volgens artikel 3, lid 1, van de richtlijn oneerlijke bedingen (93/13/EG) wordt een beding in een overeenkomst als het onderhavige waarover niet afzonderlijk is onderhandeld, als oneerlijk beschouwd indien het, in strijd met de goede trouw, het evenwicht tussen de uit de overeenkomst voortvloeiende rechten en verplichtingen van de partijen ten nadele van de consument aanzienlijk verstoort. Het boetebeding behoort tot de bedingen die op de bij de richtlijn behorende indicatieve lijst staan, in bijzonder het boetebeding dat tot doel of tot gevolg heeft ‘de consument die zijn verbintenissen niet nakomt, een onevenredig hoge schadevergoeding op te leggen’. Op grond van vaste jurisprudentie dient ambtshalve te worden getoetst of het boetebeding eerlijk is. Bij die toetsing dient niet te worden beoordeeld hoe het boetebeding uiteindelijk uitwerkt en door de gebruiker ervan wordt toegepast, maar moet in ogenschouw worden genomen hoe het kan uitwerken. Daarbij moet het tijdstip van de totstandkoming van de overeenkomst als beoordelingsmoment worden genomen.
10. Bij de beantwoording van de vraag of het boetebeding oneerlijk is, wordt vooropgesteld dat hennepteelt in de woning zeer ongewenst is en het dus zeer voorstelbaar is dat Eigen Haard als verhuurder, mede via een boetebeding, wil voorkomen dat haar huurders in de van haar gehuurde woning hennep telen. Naar het oordeel van de kantonrechter is het in artikel 7.19 opgenomen beding zoals hiervoor weergegeven, echter als een oneerlijk beding in de zin van voornoemde richtlijn te beschouwen. Daarbij wordt het volgende in aanmerking genomen.
11. Allereerst stelt artikel 7.19 van de algemene voorwaarden een boete op het telen van hennep in algemene zin, zonder daarbij enig onderscheid aan te brengen. Dat wil zeggen, op basis van het beding levert het telen van één enkele plant de verschuldigdheid van de boete van € 10.000,00 op. Uit de in de dagvaarding gegeven toelichting zou kunnen worden afgeleid dat Eigen Haard het telen tot vijf planten (voor eigen gebruik) zou gedogen, maar een dergelijk onderscheid is in het beding niet opgenomen, zodat daar bij de beoordeling van de eerlijkheid van het beding geen rekening mee kan worden gehouden. Daarnaast geldt het beding voor alle overtredingen van de Opiumwet, hetgeen tot gevolg heeft dat een zeer geringe hoeveelheid van een bij die wet verboden stof, de verschuldigdheid van de boete met zich zou brengen. Voor zover in de in de dagvaarding gegeven toelichting terecht wordt gewezen op het gevaarzettende karakter van het telen van hennep en de noodzaak om daarop een afschrikwekkende sanctie te zetten, geldt dit niet zonder meer voor het in bezit hebben van andere bij de Opiumwet verboden stoffen.
12. Terecht is door Eigen Haard in de dagvaarding en op de zitting de noodzaak van een afschrikkende werking van het boetebeding opgenomen, zeker voor het geval van de hennepteelt, maar daarbij dient het volgende in ogenschouw te worden genomen. Naast de in het beding opgenomen boete is in artikel 7.19 ook opgenomen dat gestreefd zal worden naar ontbinding van de huurovereenkomst. Gelet op het feit dat daarmee aan huurder het woonrecht wordt ontnomen, kan dit als een zeer sterk afschrikwekkend element worden aangemerkt, zeker tegen de achtergrond van het gehanteerde zerotolerance beleid en de in dat kader door Eigen Haard naar voren gebrachte uitspraken. Daarnaast wordt in hetzelfde beding de mogelijkheid gegeven een volledige schadevergoeding te vorderen, hetgeen op grond van het wettelijk stelsel ook de mogelijkheid van volledige winstafdracht op grond van het bepaalde in artikel 6:104 van het Burgerlijk Wetboek inhoudt. Daarmee wordt reeds in belangrijke mate tegemoetgekomen aan de gewenste afschrikwekkende werking, zeker in combinatie met de beëindiging van de huurovereenkomst. In het kader van de afschrikkende werking van de boete in het beding heeft de kantonrechter zich er ook nog rekenschap van gegeven dat in het geval van overtreding van de Opiumwet bij het in bezit hebben van 50 tot 100 planten volgens de Landelijk Overleg Vakinhoud Strafrecht (LOVS) oriëntatiepunten die de rechtbanken en gerechtshoven hanteren bij het opleggen van een straf, gestraft kan worden met een geldboete van € 1.000,00. Ook als rekening gehouden wordt met het feit dat het boetebeding in de huurovereenkomst bedoeld is om hennepteelt te
13. In de afweging dient ook nog te worden betrokken dat voornoemd artikel 7.19 is opgenomen in de Algemene Voorwaarden Sociale Woonruimte. De verdeling van sociale woonruimte vindt plaats ten behoeve van huurders met een relatief laag inkomen. Om die reden is ook de huur op het lagere inkomen aangepast. Dat heeft wel tot gevolg dat een boete van € 10.000,00 al snel een disproportioneel karakter krijgt. Slechts ter voorbeeld: in het onderhavige geval betekent deze boete dat deze gelijk staat aan 16,5 maanden huur en gelet op het weekinkomen van [gedaagde] van € 65,00, dat door Eigen Haard niet is bestreden, leidt dit ertoe dat [gedaagde] bijna 154 weken zonder inkomen zou zitten.
14. Al deze feiten en omstandigheden in onderling verband en samenhang bezien
15. Gelet op het oordeel dat artikel 7.19 oneerlijk is, behoeft geen beoordeling meer plaats  te vinden of de cumulatie van de overige in de algemene voorwaarden opgenomen boetebedingen als oneerlijk zijn te beschouwen op grond van het Radlingerarrest (Hof van Justitie van 21 april 2016, zaaknr. C-377/14, ECLI:EU:C:2016:283).
16. [gedaagde] dient als de in belangrijke mate in het ongelijk gestelde partij met de proceskosten te worden belast, waarbij het door hem te betalen deel van het griffierecht wordt gebaseerd op de toegewezen ontruiming en het overige op grond van de gevorderde boete in rekening gebrachte vastrecht ten laste van Eigen Haard dient te blijven.
De kantonrechter:
veroordeelt [gedaagde] om het gehuurde aan de [adres] te [plaats] binnen drie maanden na betekening van dit vonnis te ontruimen en ter beschikking van Eigen Haard te stellen, welke ontruiming zo nodig door de deurwaarder bewerkstelligd kan worden met behulp van de sterke arm conform het in artikel 555 e.v. jo. 444 Rv bepaalde;
veroordeelt [gedaagde] in de kosten van het geding, tot op heden aan de zijde van Eigen Haard begroot op:exploot	€	99,58salaris	€	400,00griffierecht	€	119,00		-----------------totaal	€	618,58voor zover van toepassing, inclusief btw;
veroordeelt [gedaagde] tot betaling van een bedrag van € 50,00 aan nasalaris, alsmede tot betaling van een bedrag van € 68,00 aan kosten voor betekening onder de voorwaarde dat betekening van het vonnis heeft plaatsgevonden en [gedaagde] niet binnen 14 dagen na aanschrijving aan het vonnis heeft voldaan, een en ander voor zover van toepassing, inclusief btw;
verklaart de veroordelingen uitvoerbaar bij voorraad;
wijst af het meer of anders gevorderde.
Aldus gewezen door mr. E. Pennink, kantonrechter, en in het openbaar uitgesproken op 7 februari 2018 in tegenwoordigheid van de griffier.
"
ECLI_NL_RBAMS_2018_47.xml|True|"Een huurster hoeft haar woning nog niet te ontruimen. Althans, als zij zich gedurende een jaar houdt aan alle voorwaarden in het huurcontract.

Afdeling privaatrecht
zaaknummer: 6480284  KK EXPL 17-1244
vonnis van:  5 januari 2018

i n z a k e

gevestigd te Amsterdam
eiseres
nader te noemen: Rochdale
gemachtigde: mr. N. Vos
t e g e n
wonende te [woonplaats]
gedaagde
nader te noemen: [gedaagde 1]
gemachtigde: mr. J.S.W. Boorsma
zonder bekende woon- of verblijfplaats in Nederland
gedaagde
nader te noemen: [gedaagde 2]
niet verschenen

Bij dagvaarding van 28 november 2017, met producties, heeft Rochdale een voorziening gevorderd.
Ter zitting van 22 december 2017 heeft de mondelinge behandeling plaatsgevonden. Rochdale is verschenen bij mevrouw [naam 1] , medewerkster van de afdeling bestrijding onrechtmatige bewoning, vergezeld door de gemachtigde. [gedaagde 1] is verschenen in persoon, vergezeld door mr. T. den Haan namens de gemachtigde. [gedaagde 2] is niet verschenen. [gedaagde 1] heeft op voorhand stukken in het geding gebracht. Partijen hebben ter zitting hun standpunten toegelicht. Na verder debat is vonnis gevraagd en is een datum voor vonnis bepaald.


1. Als uitgangspunt geldt het volgende.
Tussen (thans) Rochdale enerzijds en [gedaagde 1] en [gedaagde 2] anderzijds bestaat sinds 29 mei 2002 een huurovereenkomst ter zake de woning gelegen aan het adres [adres] te [plaats] , hierna: het gehuurde.
Ten tijde van het aangaan van de huurovereenkomst waren [gedaagde 1] en [gedaagde 2] met elkaar gehuwd. Het huwelijk is op 12 februari 2010 ontbonden.
[gedaagde 2] is blijkens de Basisregistratie Personen per 5 december 2009 uit Nederland vertrokken en naar Suriname geëmigreerd.
Thans staat [gedaagde 1] met haar dochters als woonachtig geregistreerd op het adres van het gehuurde.
Op 18 september 2017 is de politie het gehuurde binnengetreden. Geconstateerd werd dat het gehuurde niet als woning in gebruik was en dat sprake was van een hennepkwekerij. In een door de politie opgemaakt proces-verbaal staat hierover, voor zover relevant, het volgende:
Artikel 9 van de op de huurovereenkomst van toepassing zijnde algemene voorwaarden luidt:
Gedaagden zijn bij brief van 26 september 2017 gesommeerd de huurovereenkomst op te zeggen.
Bij brief van 16 oktober 2017 heeft de gemachtigde van [gedaagde 1] gereageerd op de brief van 26 september 2017 en te kennen gegeven dat [gedaagde 1] zich niet in een huuropzegging kan vinden, dat zij destijds in het buitenland was wegens medische redenen, dat zij haar neef had gevraagd om in de tussentijd op de woning te letten en die neef daar misbruik van heeft gemaakt.
Bij handgeschreven brief d.d. 23 oktober 2017 heeft de heer [naam 2] verklaard dat hij verantwoordelijk is geweest voor de hennepkwekerij. [naam 2] heeft verklaard dat [gedaagde 1] niet op de hoogte was van de hennepkwekerij en dat hij misbruik heeft gemaakt van haar afwezigheid en vertrouwen.
Bij brief van 30 november 2017 heeft de officier van justitie [gedaagde 1] bericht dat de zaak tegen haar is geseponeerd wegens onvoldoende bewijs; niet is gebleken van betrokkenheid van [gedaagde 1] bij de hennepkwekerij.

2. Rochdale vordert, kort en zakelijk weergegeven, dat gedaagden bij uitvoerbaar bij voorraad te verklaren vonnis (hoofdelijk) veroordeeld zullen worden:
om het gehuurde binnen vijf dagen na betekening van dit vonnis te verlaten, op straffe van een dwangsom van € 250,- per dag, met een maximum van € 10.000,-, althans een in goede justitie nader te bepalen dwangsom;
in de proceskosten.
3. Rochdale stelt hiertoe dat gedaagden in strijd met de in 1.6. geciteerde bepalingen uit de huurovereenkomst hebben gehandeld. De bestemming van het gehuurde is gewijzigd, gedaagden hebben in het gehuurde niet hun hoofdverblijf en gedaagden hebben zich niet als goed huurders gedragen. De gedragingen van gedaagden leveren een zwaarwegende wanprestatie op die ontbinding van de huurovereenkomst rechtvaardigt. De wanprestatie is niet van bijzondere aard of geringe betekenis. De rechter zal de vorderingen van Rochdale in een bodemprocedure toewijzen. Vooruitlopend daarop wenst Rochdale een ordemaatregel te treffen door de woning te ontruimen en als (schaarse) sociale huurwoning direct beschikbaar te stellen op de sociale markt. Rochdale heeft de wettelijke en maatschappelijke taak om toe te zien op een eerlijke verdeling van sociale huurwoningen. Voor deze huurwoningen bestaan, zeker in Amsterdam en directe omgeving, aanzienlijke wachttijden. Onrechtmatig gebruik van het gehuurde is niet alleen in strijd met de huurvoorwaarden, maar ook in strijd met het gehele woonruimte-verdelingssysteem. De spoedeisendheid is gelegen in de wens c.q. noodzaak om een signaalwerking af te geven. Een hennepkwekerij wordt niet getolereerd en daarop wordt direct en adequaat ingegrepen.

4. [gedaagde 1] voert allereerst aan dat Rochdale geen spoedeisend belang heeft. Na terugkeer van vakantie (in de periode 17 juli 2017 tot en met 3 oktober 2017) zijn [gedaagde 1] en haar dochters het gehuurde weer gaan betrekken. Het gehuurde wordt derhalve bewoond en is niet onttrokken aan de sociale woningmarkt. [gedaagde 1] heeft haar hoofdverblijfplaats nimmer gewijzigd. Het vonnis in de bodemprocedure kan worden afgewacht, zodat de vordering in kort geding moet worden afgewezen. [gedaagde 1] heeft niet in strijd met artikel 9.2 en 9.3 van de huurovereenkomst gehandeld, omdat zij ten aanzien van de hennepkwekerij onwetend was. [gedaagde 1] kan niet verantwoordelijk worden gehouden voor gedragingen van derden. Dit wordt geïllustreerd door de sepotbeslissing van het OM en door het standpunt van de gemeente inzake het onderzoek naar uitkeringsfraude. De reikwijdte van de strafrechtelijke deelnemingsvormen zijn bijzonder ruim. Na onderzoek door het OM staat vast dat [gedaagde 1] geen enkele betrokkenheid heeft gehad bij de hennepkwekerij. Vast staat ook dat zij ten tijde van het aantreffen van de kwekerij niet in Nederland was. De heer [naam 2] , de partner van een nicht van [gedaagde 1] die een oogje in het zeil zou houden in het gehuurde, tevens degene die de kwekerij heeft opgezet, heeft de lezing van [gedaagde 1] bevestigd en alle verantwoordelijkheid opgeëist. [gedaagde 1] is te goeder trouw. Zij wil met haar dochters in het gehuurde blijven wonen en niet gestraft worden voor gedragingen van anderen waarvan zij niets wist. [gedaagde 1] verwijst voorts naar een ter zitting getoond filmpje op haar telefoon. Volgens haar is daaruit is op te maken dat er ten tijde van haar terugkomst in de woning niet alleen restanten van hennepteelt aanwezig waren maar ook huisraad.

5. In dit kort geding dient te worden beoordeeld of de in deze zaak aannemelijk te achten omstandigheden een ordemaatregel vereisen dan wel of de vordering van Rochdale in een bodemprocedure een zodanige kans van slagen heeft dat het gerechtvaardigd is op de toewijzing daarvan vooruit te lopen door het treffen van een voorziening zoals gevorderd. Het navolgende behelst dan ook niet meer dan een voorlopig oordeel over het geschil tussen partijen.
6. [gedaagde 2] is niet verschenen. Tegen hem zal verstek worden verleend. Nu [gedaagde 1] wel is verschenen, wordt dit vonnis op grond van het bepaalde in artikel 140 lid 3 van het Wetboek van Burgerlijke Rechtsvordering ook jegens [gedaagde 2] als een vonnis op tegenspraak beschouwd.
7. Naar het oordeel van de kantonrechter heeft Rochdale een voldoende spoedeisend belang bij haar vordering. Daarbij is het volgende met name van belang geweest: het actieve beleid dat Rochdale voert tegen de kweek van hennep, de strikte handhaving van dit beleid, de schaarste van sociale huurwoningen in Amsterdam, alsmede het belang voor Rochdale om zo spoedig mogelijk weer over het gehuurde te beschikken teneinde deze ter beschikking te stellen aan woningzoekenden.
8. Vervolgens dient beoordeeld te worden of sprake is van een tekortkoming die een ontruiming van het gehuurde rechtvaardigt. Bij toewijzing van een vordering tot een zeer ingrijpende maatregel als ontruiming, op grond van een tekortkoming in de huurovereenkomst, dient in kort geding grote terughoudendheid te worden betracht, gelet op de waarborgen waarmee de wet de rechten van huurders van een woonruimte omkleedt.
9. Onvoldoende aannemelijk is dat [gedaagde 1] in strijd met de artikelen 9.1 en 9.2 van de algemene voorwaarden heeft gehandeld. Niet of onvoldoende is gebleken dat de bestemming is gewijzigd en [gedaagde 1] heeft voorts nog altijd haar hoofdverblijf in het gehuurde. Dat zij enkele maanden in het buitenland was wegens vakantie c.q. de ziekte van haar dochter maakt dat niet anders.
10. Door de aangetroffen hennepkwekerij hebben gedaagden wel de artikelen 9.3 en 9.5 van de algemene voorwaarden overtreden. Gedaagden zijn hiermee tekort geschoten in de nakoming van de huurovereenkomst. Het verweer van [gedaagde 1] dat zij geen weet had van de hennepkwekerij en ten tijde van het aantreffen ervan door de politie in het buitenland verbleef, maakt niet dat zij niet verantwoordelijk is voor de gedragingen van een derde die zich met haar toestemming toegang tot het gehuurde heeft verschaft en aldaar een hennepkwekerij heeft opgezet.
11. De niet weersproken omvang van de door de politie in het gehuurde aangetroffen hennepkwekerij rechtvaardigt in beginsel de gevorderde veroordeling tot de ontruiming in kort geding, nu de huurovereenkomst met een aan zekerheid grenzende waarschijnlijkheid in een bodemprocedure desgevorderd zal worden ontbonden. De door [gedaagde 1] aangevoerde persoonlijke omstandigheden wegen (in beginsel) niet op tegen de belangen van Rochdale bij ontruiming van het gehuurde.
12. Echter, gelet op (1) het ingrijpende en praktisch gezien onomkeerbare karakter van een veroordeling tot ontruiming, alsmede (2) de omstandigheid dat het de kantonrechter zeer onaannemelijk voorkomt dat [gedaagde 1] ook maar enige weet heeft gehad van de hennepplantage en zij de dupe is geworden van gedragingen van een derde; voorts gelet op (3) dat gesteld noch gebleken is dat zij enig (financieel) voordeel uit de kweek van hennep heeft genoten en (4) voorshands moet worden aangenomen dat er sprake is geweest van een eenmalige misstap en ter zitting namens Rochdale onder meer is meegedeeld dat van huurachterstand nooit sprake is geweest, ziet de kantonrechter onder de gegeven omstandigheden aanleiding de vordering tot ontruiming van het gehuurde (slechts) voorwaardelijk toe te wijzen met dien verstande dat Rochdale daaraan geen rechten kan ontlenen indien gedaagden gedurende een jaar na vonnisdatum geen inbreuk maken op enige bepaling uit (hoofde van) de huurovereenkomst. Gedaagden worden hiermee een laatste kans geboden om aan te tonen bereid en in staat te zijn nauwgezet aan de uit de huurovereenkomst voortvloeiende verplichtingen te voldoen.
13. Gelet op het feit dat Rochdale met de toewijzing van de veroordeling tot ontruiming - met inachtneming van de vorige overweging - reeds een titel heeft om zelf via de weg van de reële executie tot gedwongen ontruiming over te gaan, dient zij te onderbouwen op grond waarvan een extra prikkel om tot ontruiming over te gaan in de vorm van een op te leggen dwangsom nodig is. Nu een dergelijke onderbouwing ontbreekt, wordt de vordering tot het opleggen van een dwangsom bij gebrek aan belang afgewezen.
14. Gedaagden dienen als de in het ongelijk gestelde partij hoofdelijk met de proceskosten te worden belast.

De kantonrechter:
I. veroordeelt gedaagden om het gehuurde binnen vijf dagen na betekening van dit vonnis met de daarin vanwege hen aanwezige goederen en personen te verlaten, met afgifte van de sleutels aan Rochdale en al hetgeen tot het gehuurde behoort ter vrije en algehele beschikking van Rochdale te stellen, welke ontruiming zo nodig door de deurwaarder bewerkstelligd kan worden met behulp van de sterke arm conform het in artikel 555 e.v. jo. 444 Rv bepaalde;
II. bepaalt dat Rochdale aan de veroordeling onder I. geen rechten kan ontlenen indien gedaagden gedurende een jaar, te rekenen vanaf vonnisdatum, geen inbreuk maken op enige bepaling uit hoofde van de huurovereenkomst;
III. veroordeelt gedaagden hoofdelijk, in die zin dat wanneer de een betaalt, de ander tot de hoogte van die betaling zal zijn bevrijd, in de kosten van het geding, tot op heden aan de zijde van Rochdale begroot op:explootkosten	€	204,65salaris gemachtigde	€	400,00griffierecht	€	117,00		-----------------totaal	€	721,65voor zover van toepassing, inclusief btw;
IV. veroordeelt gedaagden hoofdelijk, in die zin dat wanneer de een betaalt, de ander tot de hoogte van die betaling zal zijn bevrijd, tot betaling van een bedrag van € 50,00 aan nasalaris, alsmede tot betaling van een bedrag van € 68,00 aan kosten voor betekening onder de voorwaarde dat betekening van het vonnis heeft plaatsgevonden en gedaagden niet binnen 14 dagen na aanschrijving aan het vonnis heeft voldaan, een en ander voor zover van toepassing, inclusief btw;
V. verklaart de veroordelingen uitvoerbaar bij voorraad;
VI. wijst het meer of anders gevorderde af.
Aldus gewezen door mr. E.J. van der Molen, kantonrechter, en in het openbaar uitgesproken op 5 januari 2018 in tegenwoordigheid van de griffier.
"
ECLI_NL_RBMNE_2018_5618.xml|True|"Ontbinding huurovereenkomst en ontruiming van de huurwoning vanwege geen goed huurderschap. Door het niet gebruiken van de woning door huurder werd er onvoldoende toezicht gehouden en konden er criminele activiteiten in het gehuurde plaatsvinden.
Civiel recht
kantonrechter
locatie Utrecht
zaaknummer: 6639575 UC EXPL  18-1395 BEv/35170

inzake

gevestigd te Zeist ,
verder ook te noemen WGZ,
eisende partij,
gemachtigde: mr. G.J. Scholten,
tegen:

zaakdoende te Soesterberg,
in haar hoedanigheid van bewindvoerder van [naam 1] ,
verder ook te noemen [naam 1] ,
gedaagde partij,
gemachtigde: mr. C.P. Visser.
Het verloop van de procedure blijkt uit:
- de dagvaarding;
- de conclusie van antwoord;
- het tussenvonnis van 6 juni 2018, waarin een comparitie is bepaald;
Op 9 oktober 2018 is een comparitie gehouden. Van deze zitting heeft de griffier aantekeningen gemaakt.
Ten slotte is vonnis bepaald.
Op 15 juli 1996 is er een huurovereenkomst tot stand gekomen tussen de rechtsvoorganger van WGZ en de heer [naam 2] met betrekking tot de woning met adres [adres 1] in [plaats] . Op de huurovereenkomst is het huurreglement van 1 juni 1994 van toepassing.
[naam 1] is met de heer [naam 3] gehuwd geweest. Uit dit huwelijk zijn vier kinderen geboren. Het gezin [naam 3] is sinds 1996 in de woning in [plaats] woonachtig. Middels een beschikking van de Arrondissementsrechtbank in Utrecht van 20 september 2000 is de echtscheiding uitgesproken tussen [naam 3] en [naam 1] . Daarbij is het ouderlijk gezag over de toen nog minderjarige kinderen aan [naam 1] toegekend. Daarnaast is bepaald dat [naam 1] de huurder van de woning aan de [adres 1] in [plaats] zal zijn. [naam 1] wordt dus als huidig huurder aangemerkt. In dit verband wordt opgemerkt dat [bewindvoerder] bij beschikking van 30 juli 2013 door de kantonrechter van de rechtbank Midden-Nederland, locatie Utrecht, is benoemd tot bewindvoerder over de goederen van [naam 1] . De bewindvoerder treedt daarom als formele procespartij in dit geding op, waarbij [naam 1] als materiële procespartij wordt aangemerkt.
Volgens WGZ is [naam 1] tekortgeschoten in de nakoming van de op haar als huurder rustende wettelijke en contractuele verplichtingen. WGZ stelt dat de tekortkomingen hierin bestaan dat [naam 1] geen hoofdverblijf houdt in het gehuurde, [naam 1] de woning aan de [adres 1] laat gebruiken voor ernstige criminele activiteiten en [naam 1] zich niet als een goed huurder gedraagt.
In verband met verdenkingen inzake mensenhandel en gedwongen prostitutie door de jongste zoon van [naam 1] , [naam 4] , heeft de politie op 21 maart 2016 een doorzoeking van het gehuurde uitgevoerd. Tijdens de doorzoeking bleek [naam 1] niet in de woning aanwezig. Volgens WGZ bleek uit de doorzoeking bovendien dat de woning niet was ingericht met de gebruikelijke huisraad, die dient voor woningdoeleinden, maar was deze ingericht voor prostitutiedoeleinden.
Voorafgaande aan de doorzoeking van het gehuurde was diezelfde dag door de politie een doorzoeking gestart van de woning aan de [adres 2] te [plaats] . Dit betreft de woning van de oudste zoon van [naam 1] , [naam 5] . [naam 5] is door een schietpartij tot aan zijn nek verlamd geraakt en daardoor afhankelijk van intensieve zorg. [naam 1] heeft een groot deel van deze zorg op zich genomen. WGZ stelt dat uit het proces-verbaal van 22 juni 2016 van de doorzoeking op de [adres 2] blijkt dat de politie heeft geconcludeerd dat [naam 1] niet woonachtig is op het adres [adres 1] , maar op het adres [adres 2] , waar zij lag te slapen en haar persoonlijke bezittingen aanwezig waren.
WGZ heeft daarnaast een tweetal vonnissen van 14 februari 2017 van de meervoudige strafkamer van de rechtbank Midden-Nederland overgelegd. Hieruit blijkt dat onder andere de jongste zoon van [naam 1] , [naam 4] , is veroordeeld tot 32 maanden cel voor het financieel uitbuiten en het in de prostitutie brengen van twee minderjarige meisjes. WGZ stelt dat uit de vonnissen blijkt dat de woning aan de [adres 1] een belangrijke rol heeft gespeeld in deze strafbare feiten.
Volgens WGZ zijn de bovengenoemde tekortkomingen zeer ernstig en in strijd met het toepasselijke huurreglement en de artikelen 7:213, 7:214 en 7:219 van het Burgerlijk Wetboek (BW). Doordat [naam 1] volgens WGZ geen hoofdverblijf in de woning had, heeft zij onvoldoende toezicht op de woning gehouden, en ook geen maatregelen getroffen om te voorkomen dat daar criminele activiteiten zouden plaatsvinden. WGZ stelt dat zij misbruik van haar sociale huurwoningbestand wil voorkomen en de ernstige criminele activiteiten in de door haar verhuurde woning aan de [adres 1] niet kan tolereren. Volgens WGZ kan de huurovereenkomst gezien de tekortkomingen van [naam 1] niet langer worden voortgezet. Die tekortkomingen rechtvaardigen volgens WGZ ieder voor zich, maar ook in onderlinge samenhang bezien, ontbinding van de huurovereenkomst.
Op grond van het bovenstaande vordert WGZ nu, samengevat:
de onmiddellijke ontbinding van de huurovereenkomst met betrekking tot de woning met adres [adres 1] in [plaats] ;
de ontruiming van de woning met adres [adres 1] in [plaats] binnen 14 dagtekening van het ten deze te wijzen vonnis;
betaling van de proces- en nakosten met wettelijke rente.
[naam 1] bestrijdt dat op haar de verplichting rust om in het gehuurde haar hoofdverblijf te houden. Volgens [naam 1] is deze verplichting in zowel de huurovereenkomst als het huurreglement namelijk niet opgenomen. [naam 1] stelt desalniettemin dat zij in de woning aan de [adres 1] in [plaats] haar hoofdverblijf heeft. Zij gebruikt de woning, conform de daarvoor geldende bestemming, met haar kinderen voor bewoning. Volgens [naam 1] blijkt daarnaast uit het strafvonnis van 14 februari 2017 dat de criminele gedragingen van haar jongste zoon, [naam 4] , met name elders hebben plaatsgevonden en niet in de woning in [plaats] . Voor zover de gedragingen van [naam 4] betrekking hebben op het gehuurde, zo stelt [naam 1] , dan zijn deze niet aan haar toerekenbaar en zijn deze in qua aard, omvang en ernst beperkt.
Volgens [naam 1] is zij bovendien niet op grond van artikel 7:219 BW (risico)aansprakelijk voor het gedrag van derden, waaronder haar kinderen die zich met haar goedvinden in het gehuurde bevinden. Volgens [naam 1] vestigt artikel 7:219 BW alleen aansprakelijkheid voor schade, toegebracht aan het gehuurde door derden, die zich met haar goedvinden in het gehuurde bevinden. [naam 1] stelt dat, nu er geen sprake is van schade aan het gehuurde, zij haar zorgverplichting niet heeft geschonden. Voor zover mocht komen vast te staan dat er sprake is van tekortkomingen aan haar zijde, dan zijn deze tekortkomingen volgens haar van dermate bijzondere aard en geringe betekenis dat deze de ontbinding van de huurovereenkomst niet rechtvaardigen. [naam 1] benadrukt daarnaast dat zij over eventuele tekortkomingen in nakoming van de huurovereenkomst nooit door WGZ is aangeschreven.
In het geval de kantonrechter oordeelt dat er sprake is van tekortkomingen die dusdanig zijn dat deze een ontbinding van de huurovereenkomst en een ontruiming kunnen dragen, dan wijst [naam 1] erop dat een gedwongen ontruiming grote gevolgen voor haar heeft. Zij zal dan op straat komen te staan. Zij kan niet bij haar zoon [naam 5] op de [adres 2] intrekken, omdat deze woning daarvoor te klein is. Zij kan daarnaast niet beschikken over een alternatieve woonruimte, gezien de spanning op de sociale huurwoningmarkt en haar beperkte financiële draagkracht. [naam 1] stelt een kwetsbaar persoon te zijn. Zij is sinds de jaren negentig continu onder behandeling van Altrecht. Volgens [naam 1] staat haar gezondheid een ontruiming in de weg. Terugval in psychoses dreigt, zoals in het verleden vaker het geval is geweest in stressvolle situaties. [naam 1] stelt daarom een groot belang te hebben bij het behoud van haar woning en de instandhouding van de huurovereenkomst. [naam 1] verzoekt, nu zij geen weet had van de criminele gedragingen van [naam 4] en van deze gedragingen nu geen sprake meer is, om een laatste kans om te laten zien dat zij haar verplichtingen nakomt en kan nakomen.
De kantonrechter stelt voorop dat als in geval van een vordering, zoals die door WGZ is ingesteld, de daaraan ten grondslag gelegde tekortkomingen komen vast te staan er maar weinig ruimte bestaat om de verzochte ontbinding en ontruiming af te wijzen. Dat kan alleen in de in artikel 6:265 BW beschreven uitzonderingssituatie(s) of als een beroep op de ontbinding als buitensporig en daarmee als misbruik moet worden beschouwd.

Uit een strafvonnis van 14 februari 2017 van de meervoudige strafkamer van de rechtbank Midden-Nederland blijkt dat onder andere de jongste zoon van [naam 1] , [naam 4] , is veroordeeld tot 32 maanden cel voor het financieel uitbuiten en het in de prostitutie brengen van twee minderjarige meisjes. De woning aan de [adres 1] heeft een belangrijke rol gespeeld bij deze stafbare feiten. Uit het strafvonnis blijkt onder meer dat de twee minderjarige meisjes door onder andere [naam 4] zijn opgesloten in een kamer van de woning aan de [adres 1] . Het gaat dus om het bewust onttrekken van twee minderjarigen aan het ouderlijk gezag. Bovendien blijkt uit door de politie in beslaggenomen filmmateriaal dat in het gehuurde filmpjes zijn opgenomen, waarop te zien is hoe de minderjarige meisjes (gedwongen) seksuele handelingen verrichten met meerdere mannen.
WGZ als verhuurder van sociale huurwoningen hoeft, mede gelet op haar maatschappelijke taak, niet te dulden dat een woning uit haar bestand wordt gebruikt voor dergelijke (strafbare) feiten. In dit verband merkt de kantonrechter op dat artikel 161 van het Wetboek van Burgerlijke Rechtsvordering bepaalt dat een strafrechtelijke veroordeling voor een bepaald feit dwingend bewijs oplevert van dat feit in de civiele procedure. Dit houdt in dat de civiele rechter dient uit te gaan van de juistheid van dit feit, behoudens te leveren tegenbewijs. De enkele niet onderbouwde stelling van [naam 1] dat de criminele gedragingen van haar jongste zoon, [naam 4] , met name elders hebben plaatsgevonden en niet in de woning in [plaats] , en dat, voor zover de gedragingen van [naam 4] betrekking hebben op het gehuurde, deze in aard, omvang en ernst beperkt zijn, is daarvoor onvoldoende.

Op grond van artikel 5 lid 2 van het toepasselijk huurreglement, dient de huurder het gehuurde zelf te bewonen. De verplichting van de huurder om van zijn recht om van de woning daadwerkelijk gebruik te maken, vloeit ook voort uit artikel 7:213 BW (goed huurderschap). De verhuurder mag van de huurder verwachten dat deze handelt in overeenstemming met de voor de huurder kenbare redelijke en zwaarwegende belangen van de verhuurder bij het voorkomen van de negatieve gevolgen die verbonden zijn aan het niet-gebruiken van de zaak. Voor de huur van woonruimte geldt dat de verhuurder er doorgaans belang bij zal hebben dat de huurder door zijn hoofdverblijf te hebben in het gehuurde feitelijk de verantwoordelijkheid kan blijven nemen voor hetgeen in en aan het gehuurde gebeurt.
Het antwoord op de vraag of [naam 1] de woning zelf heeft bewoond, wordt niet alleen bepaald door de intentie van de huurder, maar ook door de concrete feiten en omstandigheden rond het gebruik van de gehuurde woning en de leefsituatie van de huurder. Uit het door WGZ overgelegde, door de politie opgestelde proces-verbaal van 22 juni 2016 van de doorzoeking van de woningen aan de [adres 1] en de [adres 2] (productie 5 bij dagvaarding) blijkt dat de politie heeft geconcludeerd dat [naam 1] niet woonachtig is op het adres [adres 1] , maar bij haar oudste zoon [naam 5] op het adres [adres 2] . De politie heeft deze conclusie getrokken op basis van de door de politie aangetroffen inrichting van de laatstgenoemde woning, waar tevens de persoonlijke spullen van [naam 1] aanwezig waren. Bovendien volgt uit een tweede proces-verbaal van 27 september 2016 (productie 6 bij dagvaarding) dat uit de politiesystemen blijkt dat de woning aan de [adres 1] tussen december 2012 en 2016 niet of nauwelijks bewoond is geweest. Dit wordt ook bevestigd door de signalen die de politie uit de buurt heeft ontvangen. De politie merkt daarbij op dat de voor- en achtertuin van het gehuurde een verwaarloosde indruk maken. De wijkagent heeft daarnaast middels het voornoemde proces-verbaal verklaard dat het hem bekend is dat [naam 1] structureel op de [adres 2] verblijft. Daarnaast schrijft de politie in een e-mailbericht van 27 juni 2017 dat uit observaties blijkt dat de woning aan de [adres 1] ‘potdicht’ zit. Bovendien blijkt uit de door WGZ overgelegde toelichting van Stedin dat het energieverbruik in de woning aan de [adres 1] extreem laag is, wat als indicatie dient dat het gehuurde door [naam 1] niet als hoofdverblijf wordt gebruikt.
[naam 1] heeft gesteld dat zij wel degelijk in het gehuurde woont. Door [naam 1] zijn in dit verband verschillende verklaringen van onder andere buurtgenoten overgelegd waaruit dit zou moeten blijken. Deze verklaringen kunnen het door WGZ overgelegde bewijs echter onvoldoende weerleggen. Immers, sommige verklaringen zijn van horen zeggen en bovendien wonen de buurtgenoten die een verklaring hebben afgelegd, niet in de directe omgeving van het gehuurde. Dit maakt dat de stelling van [naam 1] als onvoldoende onderbouwd wordt verworpen. Door het gehuurde niet zelf te bewonen handelt [naam 1] dan ook in strijd met artikel 5 lid 2 van het toepasselijke huurreglement. Bovendien wordt hierdoor eveneens niet voldaan aan het vereiste van goed huurderschap ex artikel 7:213 BW, waarover verder hierna.

De verplichting het gehuurde als een goed huurder te gebruiken, brengt mee dat de huurder de verantwoordelijkheid voor hetgeen in en aan het gehuurde gebeurt, moet kunnen blijven dragen en dat hij (mede hierdoor) moet voorkomen dat de belangen van de verhuurder bij behoud van de waarde van het gehuurde worden geschaad. Indien de huurder deze verplichtingen zelf niet kan nakomen, kan hij aan deze verantwoordelijkheid invulling geven door adequate maatregelen te nemen om daarin op andere wijze te voorzien. Indien deze maatregelen achterwege blijven, dan handelt de huurder in strijd met zijn verplichting als goed huurder.
Zoals hiervoor is komen vast te staan, woont [naam 1] sinds geruime tijd niet meer in het gehuurde. Gelet op deze langdurige periode van afwezigheid heeft [naam 1] de hiervoor genoemde verplichtingen om verantwoordelijkheid te nemen voor hetgeen in en aan het gehuurde gebeurt, en (daarmee) zorg te dragen voor het behoud van de waarde van het gehuurde, zelf niet kunnen nakomen. [naam 1] heeft ook geen maatregelen genomen om hierin alsnog te voorzien.
Doordat [naam 1] geen adequaat toezicht op het gehuurde heeft gehouden, handelt [naam 1] in strijd met de uit artikel 7:213 BW voortvloeiende verplichting zich als goed huurder te gedragen. Om die reden kan worden voorbij gegaan aan de discussie of [naam 1] wel of niet op grond van artikel 7:219 BW (risico)aansprakelijk is voor het gedrag van derden, waaronder haar kinderen die zich met haar goedvinden in het gehuurde bevinden. Immers, door al geen toezicht op het gehuurde te houden, bestond de mogelijkheid voor de jongste zoon van [naam 1] om criminele activiteiten in het gehuurde te ontplooien.

Op grond van artikel 6:265 BW levert iedere tekortkoming in een van de verbintenissen uit overeenkomst grond voor ontbinding op. Daarbij is in beginsel niet van belang of de tekortkoming de huurder kan worden toegerekend. Het kan wel zijn dat de tekortkoming vanwege haar bijzondere aard of geringe betekenis de ontbinding met haar gevolgen niet rechtvaardigt. Het is aan [naam 1] daarvoor feiten en omstandigheden te stellen en zo nodig te bewijzen. De kantonrechter is van oordeel dat de argumenten die [naam 1] heeft aangevoerd niet de conclusie kunnen dragen dat sprake is van de uitzonderingssituatie van lid 1 van artikel 6:265 BW, omdat de verplichting van de huurder om het gehuurde te bewonen en zich als goed huurder te gedragen een kernverplichting is van de huurovereenkomst. Vanwege het niet gebruiken van de woning werd er geen goed toezicht gehouden en konden er criminele activiteiten in het gehuurde plaatsvinden. Het feit dat [naam 1] nooit door WGZ is aangeschreven maakt het voorgaande niet anders. Er is immers sprake van een onomkeerbare en niet voor herstel vatbare tekortkoming in de nakoming van de huurovereenkomst. Tevens weegt de kantonrechter mee dat WGZ als verhuurder van sociale huurwoningen rekening moet houden met woningschaarste en wachttijden, zodat zij een legitiem belang heeft bij daadwerkelijk gebruik van de verhuurde woningen door haar huurders en dat van haar in redelijkheid, zoals WGZ terecht heeft aangevoerd, niet kan worden verwacht dat zij een sociale huurwoning langdurig leeg laat staan.
Dat toewijzing van de vordering ertoe leidt dat [naam 1] elders woonruimte zal moeten zoeken, is onontkomelijk. Dit kan echter niet tot afwijzing van de vorderingen leiden, zeker niet nu [naam 1] voornamelijk al in de woning van haar oudste zoon aan de [adres 2] verblijft. Zij moet dan ook de consequenties van de tekortkomingen van haar verplichtingen dragen. De gevorderde ontbinding van de huurovereenkomst en de ontruiming van de woning zullen worden toegewezen. De ontruimingstermijn zal worden gesteld op veertien dagen na betekening van dit vonnis.
[naam 1] zal als de in het ongelijk gestelde partij worden veroordeeld in de kosten van deze procedure. De kosten aan de zijde van WGZ worden begroot op:
- dagvaarding	€	98,01
- griffierecht	€	119,00
- salaris gemachtigde	€
Totaal	€	517,01
WGZ vordert ook betaling van de nakosten met rente. Nakosten zijn de kosten die worden gemaakt om de partij die in het ongelijk is gesteld, te bewegen aan het vonnis te voldoen. De gevorderde veroordeling in de nakosten is in het kader van deze procedure slechts toewijsbaar voor zover deze kosten op dit moment reeds kunnen worden begroot. De nakosten met rente zullen op de in de beslissing weergegeven wijze worden toegewezen.
De kantonrechter:
ontbindt de huurovereenkomst tussen WGZ en [naam 1] met betrekking tot de woning met adres [adres 1] in [plaats] ;
veroordeelt [bewindvoerder] , in haar hoedanigheid van bewindvoerder over de goederen van [naam 1] , om de woning aan de [adres 1] in [plaats] met al wie en al wat zich daarin vanwege [naam 1] bevindt, binnen 14 dagen na de betekening van dit vonnis te ontruimen en te verlaten en met overgifte van de sleutels geheel ter vrije beschikking aan WGZ te stellen;
veroordeelt [bewindvoerder] , in haar hoedanigheid van bewindvoerder over de goederen van [naam 1] , om uit het vermogen van [naam 1] aan WGZ de kosten van deze procedure te betalen aan de zijde van WGZ, tot de uitspraak van dit vonnis begroot op
€ 517,01, waarin begrepen € 300,00 aan salaris gemachtigde;
veroordeelt [bewindvoerder] , in haar hoedanigheid van bewindvoerder over de goederen van [naam 1] , om uit het vermogen van [naam 1] te betalen, onder de voorwaarde dat zij niet binnen veertien dagen na aanschrijving door WGZ volledig aan dit vonnis voldoet, de na dit vonnis ontstane kosten, begroot op:
- € 75,00 aan salaris gemachtigde, vermeerderd met de wettelijke rente met ingang van de vijftiende dag na aanschrijving tot de voldoening,
- € 77,39 aan explootkosten van betekening van het vonnis, als het vonnis betekend wordt, vermeerderd met de wettelijke rente met ingang van de vijftiende dag na betekening tot de voldoening;
verklaart dit vonnis uitvoerbaar bij voorraad;
wijst het meer of anders gevorderde af.
Dit vonnis is gewezen door mr. G.J. van Binsbergen, kantonrechter, en is in aanwezigheid van de griffier in het openbaar uitgesproken op 7 november 2018.
"
ECLI_NL_RBAMS_2018_9570.xml|True|"afwijzing gevorderde ontruiming na overlastmeldingen over huisgenote huurder


Afdeling privaatrecht
zaaknummer: 7088689  KK EXPL 18-670
vonnis van:   28 november 2018
fno.:  717

I n z a k e

gevestigd te Amsterdam
eiseres
nader te noemen: LdS
gemachtigde: mr. M.F. Bartels
t e g e n
wonende te [woonplaats]
nader te noemen: [gedaagde sub 1]
gedaagden
gemachtigde: mr. D.G.M. Ceder

Bij dagvaarding van 30 juli 2018, heeft LdS een voorziening gevorderd.
Ter zitting van 11 september 2018 heeft de (eerste) mondelinge behandeling plaatsgevonden. LdS is verschenen bij [vertegenwoordiger eiser] (portefeuille manager LdS),  vergezeld door de gemachtigde. [gedaagde sub 1] en [gedaagde sub 2] (nader te noemen: [gedaagde sub 2] ) zijn verschenen in persoon, vergezeld door mr. M.AA. Butt. Gedaagden hebben op voorhand stukken in het geding gebracht. Partijen hebben ter zitting hun standpunten toegelicht. Na verder debat is de zitting aangehouden tot een nadere datum voor overleg tussen partijen. Nadat partijen aan de kantonrechter hebben laten weten geen schikking te hebben getroffen heeft de voortzetting van de mondelinge plaats gevonden op 13 november 2018, waarbij partijen en mr. Butt en mr. Bartels aanwezig waren. Na verder debat is vonnis gevraagd en is een datum voor vonnis bepaald.


1. Als uitgangspunt geldt het volgende.
LdS is een dochter van woningcorporatie Lieven de Key. Sinds 1 oktober 1992 huurt [gedaagde sub 1] de woning aan de [verblijfadres] in [plaats] , die in eigendom toebehoort aan LdS. [gedaagde sub 1] woont in de woning samen met [gedaagde sub 2] . [gedaagde sub 2] betaalt geen huur en staat niet op het gehuurde ingeschreven. Zij gebruikt een eigen slaapkamer. [gedaagde sub 1] en [gedaagde sub 2] eten over het algemeen samen.
In de tussen partijen geldende huurovereenkomst staat in artikel 5 onder meer:





In een aan LdS gerichte, door [gedaagde sub 1] getypte brief, gedateerd 6 juni 2017, waarop in de kantlijn in het handschrift van (waarschijnlijk) [gedaagde sub 2] allerlei godsdienstige teksten zijn geschreven, schrijft [gedaagde sub 1] dat de buren op de [adres buren] , [naam buren] , hen weg willen pesten en niet ophouden dit tot stand te brengen. Hij maakt melding dat [naam buren] , toen ze er net was komen wonen, zich ergerde aan het voeren van de vogels aan de kade omdat dit volgens haar tot gevolg had dat de meeuwen tegen haar ramen gingen poepen. Vervolgens ergerden het echtpaar [naam buren] zich aan de planten die [gedaagde sub 1] en [gedaagde sub 2] voor hun huis hadden staan en heeft [gedaagde sub 1] gezien er een plantenpot door [naam buren] is vernield. Ook zou een bemiddelingspoging door ‘Beter buren’ mislukt zijn door de opstelling van de buren, volgens [gedaagde sub 1] . Voorts spreekt hij in zijn brief over bedreigingen door de heer [naam buren] zoals “Ik zal zorgen dat je in een psychiatrische inrichting kom tot ik gooi je naar beneden!”. Ook maakt hij melding van het op 4-5 juni 2017 zwart schilderen van zijn boxdeur nadat er eerder al een rood kruis op was geschilderd.
Op 27 november 2017, op 9 en 19 maart 2018, op 3 en 12 juli 2018, op 20 en 21 augustus 2018 en op 22 september 2018  heeft LdS meldingen van overlast ontvangen van mevrouw [naam buren] , wonende op de [adres buren] ,  buurvrouw van [gedaagde sub 1] en ook huurder van LdS. De strekking van de klachten is dat [gedaagde sub 2] godsdienstige teksten op het raam van de woning plakt, dat [naam buren] vindt dat die teksten aan hen gericht zijn, dat [gedaagde sub 2] hen uitscheldt en dat zij dit niet hoeven te pikken. In de melding van 9 maart 2018 staat onder meer:

Bij brief van 4 april 2018 heeft LdS [gedaagde sub 1] gesommeerd om de overlast te stoppen en een meegestuurde gedragsaanwijzing te tekenen.
Op 2 mei 2018 is LvS met medewerkers van de GGD bij [gedaagde sub 1] op huisbezoek geweest, terwijl [gedaagde sub 2] ook in de woning was. [gedaagde sub 1] wilde de gedragsaanwijzing niet tekenen omdat hij bang was zijn woning te verliezen.
Op 1 juli 2018 heeft LvS een overlastmelding ontvangen van [naam 2] over het voeren van duiven door [gedaagde sub 2] of [gedaagde sub 1] waardoor haar ruiten onder de duivenpoep zouden zitten. Zij zou volgens haar melding zelf geroepen hebben dat zij ‘ze nu de strot omdraait’, waarna ze een kaart in de bus kreeg namens Jezus dat het een beschermd diersoort is.
Op 1 juli 2018 heeft [naam buren] bij haar overlast melding de door [gedaagde sub 2] geschreven kaart meegestuurd, die zij dat weekend had ontvangen waarop onder meer staat geschreven:
Op 2 juli 2018 heeft de bewoner van de [adres 1] een overlastmelding aan LdS gestuurd waarin staat dat de bewoners van [portieknummer] blijven sarren, dan weer vuile blikken, dan weer kaartjes, en dat hij hoopt dat er iets aan gedaan wordt.
Op 3 juli 2018 heeft de huurder van de [adres 2] , [bewoner adres 2] , aan LdS een e-mail gestuurd naar aanleiding van het verzoek van de woningbouwvereniging en enkele bewoners van het complex om dat te doen. Zij heeft daarbij een kopie gevoegd van een door haar ontvangen ansichtkaart mee waarop onder meer staat dat roddel zonden is, leugens stinken en waarom zij het niet komt horen van twee kanten. Bij e-mail van 1 augustus 2018 heeft [bewoner adres 2] gemeld dat zij die dag [gedaagde sub 1] bij haar winkel langs had omdat hij woedend was over de brief over hun huisuitzetting.
Bij brief van 5 juli 2018 heeft LdS [gedaagde sub 1] en [gedaagde sub 2] gesommeerd de overlast en onrechtmatige onderhuur te stoppen. Bij brief van 19 juli 2018 heeft LdS meegedeeld aan [gedaagde sub 1] en [gedaagde sub 2] dat de overlast niet is gestopt en hen gesommeerd te bevestigen dat zij de woning voor 15 augustus 2018 ontruimen.
Op 23 juli 2017 heeft [naam 1] een e-mail aan LdS gestuurd waarin ondermeer staat dat hij ook kaartjes heeft gehad van [gedaagde sub 1] en [gedaagde sub 2] van [verblijfadres] , dat zij structureel veel overlast veroorzaken door hem en andere buren negatief te bejegenen en lastig te blijven vallen met godsdienstige laster en zonder aanleiding tegen alle bewoners ongevraagd en zonder enige aanleiding de meest gestoorde beledigingen en op- en aanmerkingen te maken. Door hun opdringerige, irritante en negatieve gedrag verpesten zij de sfeer en het woongenot van veel bewoners, aldus [naam 1] in zijn e-mail.
Na de eerste zitting op 11 september 2018 heeft LdS [gedaagde sub 1] uitgenodigd voor een gesprek op 27 september 2018 in aanwezigheid van de GGD om te bezien of partijen er onderling uit konden komen maar [gedaagde sub 1] is daar niet verschenen.

2. LdS vordert dat gedaagden bij vonnis, uitvoerbaar bij voorraad, (hoofdelijk) veroordeeld zullen worden:
om de woning binnen acht dagen na betekening van dit vonnis te ontruimen, onder verbeurte van een dwangsom van € 20,00 voor elk dag, een gedeelte daarvan daaronder begrepen, dat gedaagden deze veroordeling niet nakomen met een maximum van € 5.000,00, alsmede om LdS te machtigen om, als gedaagden met de ontruiming in gebreke blijven, deze te doen uitvoeren met behulp van de sterkte arm van politie en justitie;
tot betaling van de buitengerechtelijke kosten ter hoogte van € 462,50, althans een in goede justitie te bepalen bedrag;
tot betaling van de proceskosten, inclusief nakosten.
3. LdS stelt hiertoe dat van de zijde van [gedaagde sub 1] sprake is van slecht huurderschap c.q. overlast door omwonenden negatief te bejegenen en lastig te vallen met kaarten/brieven met godsdienstige laster. Acht omwonenden hebben daarover verklaard. Door de overlast hebben omwonenden geen rustig huurgenot. De interventies/sommaties zorgen er niet voor dat de overlast stopt.
[gedaagde sub 1] handelt ook in strijd met de huurovereenkomst doordat hij de woning onderverhuurt of in gebruik geeft aan [gedaagde sub 2] . Ook handelt hij in strijd met de huurovereenkomst door etensresten in de gemeenschappelijke ruimten te deponeren, wat weer overlast veroorzaakt.
[gedaagde sub 2] verblijft zonder recht of titel in de woning.
4. Gedaagden voeren verweer waarop hierna zo nodig in zal worden gegaan.

5. In dit kort geding dient te worden beoordeeld of de in deze zaak aannemelijk te achten omstandigheden een ordemaatregel vereisen dan wel of de vordering van LdS in een bodemprocedure een zodanige kans van slagen heeft dat het gerechtvaardigd is op de toewijzing daarvan vooruit te lopen door het treffen van een voorziening zoals gevorderd. Het navolgende behelst dan ook niet meer dan een voorlopig oordeel over het geschil tussen partijen.
6. Voor toewijzing van een vordering tot ontruiming in kort geding moet, vanwege het onomkeerbare karakter van de ontruiming, zeer waarschijnlijk zijn dat de bodemrechter zal oordelen dat, gelet op alle feiten en omstandigheden, sprake is van een tekortkoming van voldoende gewicht om ontbinding van de huurovereenkomst en ontruiming door gedaagden van de woning te rechtvaardigen.
7. De door LdS aangevoerde tekortkomingen aan de zijde van gedaagden zijn de door de omwonenden ervaren overlast en het in strijd met de huurovereenkomst in gebruik geven van (een deel van) de woning aan [gedaagde sub 2] . Met dat laatste beginnend is vooralsnog niet aannemelijk dat de bodemrechter het inwonen van [gedaagde sub 2] als een tekortkoming van de verplichtingen uit hoofde van de huurovereenkomst zal aanmerken. [gedaagde sub 1] en [gedaagde sub 2] hebben onbetwist verklaard dat zij samen eten en samen leven, hoewel zij verder niet een traditionele man-vrouw relatie hebben. Gelet op die verklaringen is voldoende aannemelijk dat [gedaagde sub 2] deel uit maakt van het huishouden van [gedaagde sub 1] en om die reden is geen sprake van inwonen in strijd met het verbod op onderhuur of ingebruikgeving in de huurovereenkomst. LdS mag haar huurder [gedaagde sub 1] natuurlijk wel aanspreken op de gedragingen van zijn huisgenote, [gedaagde sub 2] .
8. Uit de meldingen van omwonenden rijst een beeld op, dat wordt bevestigd door het gedrag van [gedaagde sub 2] ter zitting, van een moeilijk te sturen vrouw die haar geloof op zeer indringende en niet goed navolgbare wijze beleeft en uitdraagt. Nadat enkele jaren geleden het echtpaar [naam buren] in het gebouw is komen wonen zijn er snel irritaties over en weer ontstaan, over het voeren van vogels, over planten die [gedaagde sub 1] en [gedaagde sub 2] op de gemeenschappelijke gang hadden staan en vervolgens over de godsdienstige teksten die [gedaagde sub 2] , voor iedereen die moet passeren zichtbaar, achter de ramen van de woning ophangt met de tekst naar buiten. De irritaties over en weer hebben er toe geleid dat, nadat de plantenpot van [gedaagde sub 1] was vernield, de teksten van [gedaagde sub 2] op de ramen van de woning steeds meer toegespitst werden op het conflict met de buren. In vervolg daarop heeft mevrouw [naam buren] , zoals zij in haar overlastmelding van 9 maart 2018 heeft geschreven, spuitsneeuw op de ramen van [gedaagde sub 1] en [gedaagde sub 2] gespoten. In juni 2017 is er rondom het beschilderen van de deur van de berging van [gedaagde sub 1] gedoe geweest waarover in het kader van dit kort geding niet goed achterhaald kan worden wat daar als eerste is gebeurd; godsdienstige teksten van [gedaagde sub 2] op die deur of het zetten van een rood kruis door kennelijk geïrriteerde omwonenden. Door LdS is [gedaagde sub 1] aangeschreven over het beschilderen van de deur maar niet duidelijk is wie wanneer wat op die deur heeft geschilderd. Behalve over de teksten op het raam bestaat de door de omwonenden ervaren overlast ook uit kaartjes die [gedaagde sub 2] in de brievenbus van omwonenden stopt, met godsdienstige teksten die verwijzen naar het burenconflict. Ook spreekt [gedaagde sub 2] mensen aan en is er een filmopname overgelegd waarop te horen is dat [gedaagde sub 2] vanaf de galerij roept naar iemand die beneden staat. Tot slot wordt overlast ervaren doordat [gedaagde sub 1] en [gedaagde sub 2] vogels of eenden voeren bij de kade, nabij het wooncomplex waar de woning deel van uit maakt, waardoor omwonenden stellen meer vogelpoep op de ruiten te hebben.
9. Dat die vogels gevoerd worden op of in de gemeenschappelijke ruimtes blijkt niet uit de overgelegde verklaringen. Volgens [gedaagde sub 1] zelf heeft hij vogels gevoerd aan de kade zodat niet goed valt in te zien dat de ruiten daardoor een groter risico op vogelpoep lopen. Zelfs als er meer vogels komen doordat [gedaagde sub 1] aan de kade vogels voert levert dat niet zonder meer onrechtmatige overlast op.
10. Dat ligt ingewikkelder met betrekking tot de aan specifieke personen gerichte godsdienstige teksten van [gedaagde sub 2] . Die teksten zijn, omdat ze tegen de wil van de omwonenden aan hen worden opgedrongen via de ramen van [gedaagde sub 1] , doordat er een kaartje in de brievenbus wordt gestopt of doordat [gedaagde sub 2] hen op de gang aanspreekt, voor omwonenden hinderlijk. Die hinder heeft er bij in ieder geval acht omwonenden toe geleid dat zij een overlastmelding bij LdS hebben ingediend. [gedaagde sub 2] dient daar uit oogpunt van maatschappelijk fatsoen dan ook mee op te houden: geen kaartjes meer in de brievenbussen van de omwonenden. De omwonenden willen dat niet, dat weet ze nu en ze moet er mee op houden. Dat geldt ook ten aanzien van de kennelijk aan de omwonenden gerichte teksten op de ramen. De teksten hebben tot steeds grotere irritaties bij de omwonenden geleid, net als het feit dat [gedaagde sub 2] ook in de gemeenschappelijke ruimtes mensen aanspreekt. Voor omwonenden is dat aanspreken door [gedaagde sub 2] reden haar te mijden, als het enigszins kan, en is daardoor van invloed op hun woongenot.
11. [gedaagde sub 1] en de mensen in zijn omgeving doen er wijs aan teneinde verdere escalatie met de omwonenden te voorkomen om [gedaagde sub 2] aan te spreken op die uitingen en, indien hem het niet lukt haar op te laten houden, open te staan voor hulpverlening zodat ook derden kunnen helpen [gedaagde sub 2] en haar uitingen in te dammen. Het is een gemiste kans dat [gedaagde sub 1] op advies van zijn advocaat niet is komen opdagen op het gesprek met LdS en de GGD dat in vervolg op de eerste zitting in september 2018 door LdS was georganiseerd. De reden dat de advocaat [gedaagde sub 1] dat adviseerde was dat [gedaagde sub 1] , die kwetsbaar is, van de gemachtigde van LdS bij dat gesprek zonder gemachtigde diende te verschijnen.
12. Vervolgens is aan de orde of de bodemrechter het gedrag van [gedaagde sub 2] aan zal merken als een tekortkoming van voldoende gewicht om ontbinding van de huurovereenkomst te rechtvaardigen. Naar het voorlopig oordeel van de kantonrechter is dat niet voldoende aannemelijk. Niet gebleken is dat de irritaties van de omwonenden voor de komst enkele jaren geleden van het echtpaar [naam buren] tot overlastmeldingen hebben geleid. Aannemelijk is dat in het steeds groter worden van de irritaties tussen het echtpaar [naam buren] en [gedaagde sub 1] en [gedaagde sub 2] de opstelling van het echtpaar [naam buren] ook een rol heeft gespeeld. Zo is door hen een plantenbak vernield en spuitsneeuw op de ramen van [gedaagde sub 1] gespoten. De oplopende irritaties tussen [naam buren] en [gedaagde sub 1] en [gedaagde sub 2] hebben ook de uitingen van [gedaagde sub 2] in de richting van andere omwonenden doen toenemen. Eerder, kennelijk voor juni 2017, heeft een bemiddelingstraject plaatsgevonden door “Beter Buren” maar dat traject is mislukt, waarbij partijen over en weer naar elkaar wijzen. Volgens LdS is de GGD het afgelopen jaar maar liefst zeven keer langs geweest bij [gedaagde sub 1] en [gedaagde sub 2] maar onduidelijk is hoeveel van die keren [gedaagde sub 1] of [gedaagde sub 2] daadwerkelijk thuis waren. Of en waarom [gedaagde sub 1] en [gedaagde sub 2] hulp van de GGD hebben geweigerd is evenmin helder geworden. Hoewel de kantonrechter de zorgen van LdS over verdere escalatie tussen [gedaagde sub 1] en [gedaagde sub 2] en de omwonenden en dan met name het echtpaar [naam buren] deelt, zijn de gedragingen van [gedaagde sub 2] , waarop de overlastmeldingen zien, niet zodanig intimiderend, ook doordat zij niet altijd goed te begrijpen zijn, dat in het kader van deze voorlopige voorziening vooruit kan worden gelopen op het oordeel van de bodemrechter. Dat laat onverlet dat voor het niet verder escaleren van de situatie het van groot belang is dat door LdS en [gedaagde sub 1] samen gezocht wordt naar een mogelijkheid om de belasting voor omwonenden door het gedrag van [gedaagde sub 2] te verminderen.
13. Nu de vordering zal worden afgewezen dient LdS als de in het ongelijk gestelde partij met de proceskosten te worden belast.

De kantonrechter:
I. wijst de vordering af;
II. veroordeelt LdS in de kosten van het geding, tot op heden aan de zijde van [gedaagde sub 1] begroot op € 600,00 aan salaris voor de gemachtigde, voor zover van toepassing, inclusief btw;
III. veroordeelt LdS in de na dit vonnis ontstane kosten, begroot op € 50,00 aan salaris gemachtigde, te verhogen met een bedrag van € 68,00 en de explootkosten van betekening van het vonnis, een en ander voor zover van toepassing inclusief btw, onder de voorwaarde dat LdS niet binnen veertien dagen na aanschrijving volledig aan dit vonnis heeft voldaan en betekening van het vonnis pas na veertien dagen na aanschrijving heeft plaatsgevonden;
IV. verklaart de kostenveroordeling uitvoerbaar bij voorraad.
Dit vonnis is gewezen door mr. H.M. Patijn, kantonrechter, en in het openbaar uitgesproken op 28 november 2018 in tegenwoordigheid van de griffier.
"
ECLI_NL_RBROT_2016_3296.xml|True|"Toepassen beslagvrije voet op huurtoeslag. Ontbinding en ontruiming afgewezen.
zaaknummer: 4640884 CV EXPL 15-52131
uitspraak: 25 maart 2016

in de zaak van


gevestigd te Rotterdam,
eiseres,
gemachtigde: gerechtsdeurwaarder mr. E.L.B. Hundscheidt te Rotterdam,
tegen

wonende te [woonplaats],
gedaagde,
procederend in persoon.
Partijen worden hierna aangeduid als “Vestia” en “[gedaagde]”.
Het verloop van de procedure volgt uit de volgende processtukken, waarvan de kantonrechter kennis heeft genomen.
het exploot van dagvaarding van 25 november 2015, met producties;
de aantekeningen van het mondelinge antwoord van [gedaagde], met een productie;
het tussenvonnis van 21 december 2015, waarin een comparitie van partijen is bepaald;
de voorafgaande aan de comparitie van partijen aan de zijde van Vestia overgelegde brief van 11 januari 2016, met producties;
de voorafgaande aan de comparitie van partijen aan de zijde van [gedaagde] overgelegde brief van 13 januari 2016, met producties;
het proces-verbaal van de op 22 januari 2016 gehouden comparitie van partijen.
De uitspraak van het vonnis is nader bepaald op heden.
De kantonrechter gaat uit van de volgende feiten.
Tussen Vestia als verhuurder en [gedaagde] als huurder bestaat een huurovereenkomst met betrekking tot de woonruimte staande en gelegen aan de [adres en plaatsnaam] (hierna: het gehuurde).
[gedaagde] is Vestia op basis van deze huurovereenkomst maandelijks bij vooruitbetaling een huurprijs van laatstelijk € 484,01 verschuldigd.
Vestia heeft op 9 september 2015 executoriaal beslag gelegd op de aan [gedaagde] toekomende huurtoeslag.

Vestia heeft bij dagvaarding gevorderd bij vonnis, uitvoerbaar bij voorraad, de huurovereenkomst tussen Vestia en [gedaagde] met betrekking tot het gehuurde te ontbinden en [gedaagde] te veroordelen tot ontruiming van het gehuurde en tot betaling aan Vestia van de door Vestia genoemde bedragen, waarin begrepen een bedrag van € 945,60 aan achterstallige huur berekend tot en met de maand november 2015 en de huur/gebruiksvergoeding tot en met de maand waarin de ontruiming van het gehuurde plaatsvindt, met veroordeling van [gedaagde] in de proceskosten.
Aan haar vordering heeft Vestia het volgende - zakelijk weergegeven en voor zover thans van belang - ten grondslag gelegd. [gedaagde] is ondanks aanmaningen en sommaties in gebreke gebleven met de tijdige betaling van de verschuldigde huurpenningen. Berekend tot en met november 2015 bedraagt de huurachterstand € 945,60. [gedaagde] is reeds een tweetal keren eerder veroordeeld tot betaling van huurachterstanden aan Vestia. De omstandigheid dat sprake is van herhaalde achterstanden rechtvaardigt ontbinding van de huur-overeenkomst en een veroordeling tot ontruiming van het gehuurde. Omdat betaling uitbleef, heeft Vestia haar vordering ter incasso uit handen moeten geven en is zij incassokosten aan haar gemachtigde verschuldigd. De daaraan verbonden kosten van € 171,63 komen op grond van de wet voor rekening van [gedaagde]. Vestia maakt tevens aanspraak op vergoeding van de wettelijke rente. Berekend tot de dag der dagvaarding bedraagt deze rente € 10,57.
[gedaagde] heeft de vordering betwist en heeft daartoe ter comparitie van partijen het volgende - zakelijk weergegeven en voor zover thans van belang - aangevoerd. In het op 27 maart 2015 tussen partijen gewezen vonnis is de huurachterstand over de maand maart 2015 reeds toegewezen. De oorzaak van de huurachterstand over de maand november 2015 is gelegen in de omstandigheid dat Vestia beslag heeft gelegd op de huurtoeslag van [gedaagde], waardoor [gedaagde] niet meer in staat was om de huur te betalen. Ondanks dat [gedaagde] de huur verder telkens tijdig voldoet, blijft de gemachtigde van Vestia maar aanmaningen sturen. [gedaagde] kon als gevolg van het verlies van zijn baan de tussen partijen getroffen betalingsregeling niet meer nakomen. Tevergeefs heeft [gedaagde] verzocht om een nieuwe regeling.
[gedaagde] heeft onvoldoende betwist dat hij de huur over de maanden april en november 2015 onbetaald heeft gelaten, zodat de hierop gerichte vordering van € 945,60, berekend tot en met de maand januari 2016, zal worden toegewezen. In het op 27 maart 2015 door de kantonrechter te Rotterdam gewezen vonnis tussen partijen is [gedaagde] veroordeeld tot betaling aan Vestia van de over maart 2015 bestaande huurachterstand, zodat Vestia nog niet beschikt over een executoriale titel om de huidige achterstand te incasseren. De door [gedaagde] aangevoerde financiële problemen als gevolg van het verlies van zijn baan, hoe vervelend die omstandigheden voor hem ook zijn, liggen niet in de risicosfeer van Vestia en vormen dus geen grond voor afwijzing van deze vordering.
Voor wat betreft de gevorderde ontbinding van de huurovereenkomst en een veroordeling tot ontruiming van het gehuurde overweegt de kantonrechter als volgt.
Ingevolge artikel 45 lid 1 aanhef en onder a Algemene wet inkomensafhankelijke regelingen is het een verhuurder van een woning, met het oog waarop de huurtoeslag aan de betreffende huurder wordt verstrekt, in beginsel toegestaan beslag te leggen op de aan die huurder toekomende huurtoeslag wegens niet-nakoming van diens betalingsverplichting uit hoofde van de huurovereenkomst ter zake van die woning. Dat neemt echter niet weg dat  huurtoeslag een vordering van de schuldenaar tot weerkerende betalingen is, als bedoeld in artikel 475f Rv, waarover de beslagvrije voet moet worden toegepast (zie Gerechtshof Arnhem-Leeuwarden 21 oktober 2014, ECLI:NL:GHARL:2014:8231). Tussen partijen is niet in geschil dat Vestia algeheel beslag heeft gelegd op de aan [gedaagde] toekomende huurtoeslag. Voor zover dat beslag in algemene zin al op goede gronden heeft plaatsgevonden, heeft Vestia in ieder geval in strijd met artikel 475c Rv gehandeld door de beslagvrije voet op de huurtoeslag niet te respecteren. Dat klemt temeer nu Vestia, ondanks dat [gedaagde] in de door hem overgelegde brief van 6 november 2015 aan de gemachtigde van Vestia heeft verzocht om de beslagvrije voet toe te passen bij het op de huurtoeslag gelegde beslag en in die brief tevens is vermeld dat daarmee rekening houdend de toeslag niet vatbaar is voor beslag, het beslag pas in december 2015 weer heeft opgeheven. Ook heeft Vestia de met de beslaglegging onterecht verkregen gelden niet alsnog aan [gedaagde] doen toekomen, zodat hij daardoor alsnog in staat zou worden gesteld aan zijn huurbetalings-verplichtingen jegens Vestia te kunnen voldoen. [gedaagde] heeft ook onbetwist aangevoerd dat de oorzaak van de onbetaald gelaten huur over november 2015 is gelegen in het feit dat Vestia beslag heeft gelegd op zijn huurtoeslag. De tekortkoming in de huurbetalings-verplichting van [gedaagde] met betrekking tot de huur over die maand kan derhalve niet los gezien worden van dit handelen van Vestia met betrekking tot het door haar gelegde beslag op de huurtoeslag. De kantonrechter is van oordeel dat onder deze omstandigheden de onderhavige tekortkoming ontbinding van de huurovereenkomst en een veroordeling tot ontruiming van het gehuurde niet rechtvaardigt. De hiertoe strekkende vorderingen zullen daarom worden afgewezen. De enkele omstandigheid dat [gedaagde] eerder, bij door de kantonrechter te Rotterdam gewezen vonnissen van respectievelijk 22 februari 2013 en 27 maart 2015 is veroordeeld tot betaling aan Vestia van een huurachterstand, kan niet tot een ander oordeel leiden. Beide veroordelingen hebben slechts betrekking op een (relatief) geringe huurachterstand, waarbij nog komt dat eerstgenoemde veroordeling ook gelet op de aanzienlijke tijdsduur die zich heeft voltrokken tussen die huurachterstand en het ontstaan van de latere achterstand niet zonder meer kan worden betrokken bij de beoordeling van de thans gevorderde ontbinding en ontruiming. Het oordeel dat geen grond bestaat voor ontbinding en ontruiming vindt bovendien nog steun in het feit dat [gedaagde] de huur al vanaf mei 2015 telkens, slechts met uitzondering van die over november 2015, tijdig voldoet.
Gelet op hetgeen hiervoor onder rechtsoverweging 5.2 is overwogen zal de gevorderde
rente worden toegewezen over een bedrag van € 474,38 met betrekking tot de huurachterstand over april 2015 en vanaf de datum dat [gedaagde] in verzuim is geraakt. De gevorderde vergoeding voor buitengerechtelijke incassokosten zal eveneens worden toegewezen over deze achterstand, zodat op dit onderdeel toewijsbaar is een bedrag van € 71,16. De rente en buitengerechtelijke kosten over de huurachterstand met betrekking tot november 2015 wordt afgewezen.
Vestia is op zich volgens de wet niet gehouden in te stemmen met een (nieuwe) betalingsregeling en de kantonrechter is ingevolge artikel 6:29 BW niet gerechtigd om een betalingsregeling vast te stellen zonder toestemming van Vestia. Die toestemming is in deze procedure niet gegeven. Voor het eventueel alsnog treffen van een (nieuwe) betalingsregeling (van € 50,00 per maand, naast de betaling van de lopende huur) met Vestia, wordt [gedaagde] verwezen naar de gemachtigde van Vestia, zoals door laatstgenoemde ook ter zitting is meegedeeld.
Nu [gedaagde] door Vestia op zich op goede gronden in rechte is betrokken en de vordering ook gedeeltelijk toewijsbaar is, zal [gedaagde] als de grotendeels in het ongelijk gestelde partij worden veroordeeld in de proceskosten.

De kantonrechter:
veroordeelt [gedaagde] om aan Vestia tegen kwijting te betalen het bedrag van € 945,60 aan huurachterstand berekend tot en met de maand januari 2016 en € 71,16 aan buitengerechtelijke incassokosten, vermeerderd met de wettelijke rente ex artikel 6:119 BW over € 474,38 vanaf de verzuimdatum tot de dag der algehele voldoening;
veroordeelt [gedaagde] in de proceskosten, tot aan deze uitspraak aan de zijde van Vestia vastgesteld op € 562,16 aan verschotten en € 200,00 aan salaris voor de gemachtigde;
verklaart dit vonnis uitvoerbaar bij voorraad en wijst af het meer of anders gevorderde.
Dit vonnis is gewezen door mr. M. Verkerk en uitgesproken ter openbare terechtzitting.
764
"
ECLI_NL_RBOVE_2017_4797.xml|True|"Ontbinding huurovereenkomst
Team kanton en handelsrecht
Zittingsplaats Zwolle
Zaaknummer	: 6026763 \ CV EXPL  17-3633

in de zaak van
de stichting
eisende partij, hierna te noemen SSH,
gemachtigde: Jongerius Gerechtsdeurwaarders/Juristen/Incasso,
tegen
de stichting
in hoedanigheid van bewindvoerder voor de goederen die toebehoren aan
gedaagde partij, hierna te noemen De Balans q.q.,
gemachtigde: mr. H.L. Thiescheffer.
Het verloop van de procedure blijkt uit:
- de dagvaarding van 23 mei 2017
- de conclusie van antwoord
- de conclusie van repliek, tevens houdende de incidentele vordering tot het treffen van een voorlopige voorziening.
De mondelinge behandeling van de incidentele vordering tot het treffen van een voorlopige voorziening (zaaknummer 6278908 VV EXPL 17-59) heeft op 22 september 2017 plaatsgevonden. SSH heeft deze vordering ter zitting ingetrokken, zodat daarop niet meer hoeft te worden beslist.
De Balans q.q. heeft niet gedupliceerd.
Ten slotte is vonnis bepaald.
De Balans q.q. is benoemd tot bewindvoerder over alle goederen die toebehoren of zullen toebehoren aan [A] .
[A] huurt van SSH een studentenkamer aan [adres] te [plaats] (verder: het gehuurde). De kale huurprijs bedraagt thans € 388,66.
Tot 1 januari 2017 diende [A] naast de kale huur ook de energiekosten aan SSH te betalen. Met ingang van 1 januari 2017 dient [A] de energiekosten rechtstreeks aan Ista te betalen.
Vanaf mei 2016 is een huurachterstand ontstaan. Op 29 augustus 2017 bedroeg de totale huurachterstand (inclusief energiekosten, rente en incassokosten) € 2.615,55.
SSH vordert – kort gezegd – de ontbinding van de huurovereenkomst, de ontruiming van het gehuurde, de voldoening van de huurachterstand en de betaling van de huurpenningen tot aan de ontbinding van de huurovereenkomst en een schadevergoeding over de periode gelegen tussen de ontbinding en de ontruiming, met veroordeling van De Balans q.q. in de proceskosten.
Tijdens de mondelinge behandeling van de incidentele vordering tot het treffen van een voorlopige voorziening hebben partijen een regeling getroffen, inhoudende dat de incidentele vordering door SSH wordt ingetrokken, dat De Balans q.q. in onderhavige procedure geen conclusie van dupliek zal nemen en dat zij de verschuldigdheid van de door SSH bij repliek weergegeven betalingsachterstand erkent. Ook hebben partijen afspraken gemaakt over de proceskosten en heeft SSH toegezegd dat de ontruimingstitel eerst zal worden gebruikt als de lopende huur niet meer wordt betaald of de lopende of overeen te komen betalingsregeling niet meer wordt nagekomen.
Nu De Balans q.q. de door SSH bij repliek vermelde huurachterstand heeft erkend, staat vast dat zij een achterstand in betaling van de huurpenningen van bijna vier maanden heeft laten ontstaan. In de omvang van deze achterstand vindt de gevorderde ontbinding van de huurovereenkomst een toereikende rechtvaardiging. Tevens zal de gevorderde ontruiming  worden toegewezen zij het onder de voorwaarde dat de lopende huur niet meer wordt betaald of de lopende of overeen te komen betalingsregeling niet meer wordt nagekomen en met dien verstande dat de kantonrechter aanleiding ziet De Balans q.q. een ontruimingstermijn te gunnen van twee weken na de aanzegging van de ontruiming.
De gevorderde betaling van de huurachterstand zal eveneens worden toegewezen. Ook de gevorderde rente en buitengerechtelijke incassokosten zijn toewijsbaar, daar deze niet zijn weersproken en de buitengerechtelijke incassokosten op juiste wijze zijn aangezegd.
De Balans q.q. heeft de vordering tot betaling van een schadevergoeding voor elke maand of gedeelte daarvan dat zij na de heden uitgesproken ontbinding van de huurovereenkomst in gebreke blijft het gehuurde te ontruimen evenmin bestreden, zodat deze vordering voor toewijzing gereed ligt en wel vanaf 1 oktober 2017 nu SSH ter zitting heeft verklaard dat de over de maand september verschuldigde huurpenningen reeds zijn voldaan.
Partijen hebben afgesproken dat De Balans q.q. een bedrag van € 470,00 aan SSH zal betalen in verband met in deze procedure gemaakte kosten en dat de proceskosten voor het overige worden gecompenseerd. Overeenkomstig deze afspraak zal De Balans q.q. worden veroordeeld om € 470,00 aan SSH te betalen ter zake van proceskosten.
De kantonrechter
ontbindt de tussen partijen bestaande huurovereenkomst betreffende de woning met verdere aanhorigheden, staande en gelegen te Zwolle aan het [adres] ;
veroordeelt De Balans q.q. om niet eerder dan veertien dagen na betekening van dit vonnis of latere aanzegging van ontruiming de woning met verdere aanhorigheden, staande en gelegen te Zwolle aan het [adres] , met alle zich daarin bevindende personen en zaken te verlaten en te ontruimen en onder afgifte van de sleutels en hetgeen daartoe verder behoort ter vrije en algehele beschikking te stellen van SSH, indien de lopende huur niet meer wordt betaald of de lopende of overeen te komen betalingsregeling niet meer wordt nagekomen;
veroordeelt De Balans q.q. om aan SSH te betalen van een bedrag van € 2.615,55, te verminderen met eventuele betalingen, te vermeerderen met de wettelijke rente als bedoeld in artikel 6:119 BW over dit bedrag vanaf 23 mei 2017 tot de dag van volledige betaling;
veroordeelt De Balans q.q. om aan SSH te betalen een bedrag van € 388,66 per maand, zijnde een bedrag ter grootte van de periodiek door De Balans q.q. verschuldigde huurverplichting, te rekenen vanaf 1 oktober 2017 tot aan de datum van de daadwerkelijke ontruiming;
veroordeelt De Balans q.q. om aan SSH te betalen een bedrag van € 470,00 ter zake van proceskosten;
verklaart dit vonnis uitvoerbaar bij voorraad;
wijst het meer of anders gevorderde af.
Dit vonnis is gewezen door mr. J.A.O.M. van Aerde, kantonrechter, en in het openbaar uitgesproken op  10 oktober 2017.
"
ECLI_NL_RBLIM_2017_178.xml|True|"Huurovereenkomst woonruimte. Huurachterstand. Toewijzing in kort geding van gevorderde ontruiming, betaling van huurachterstand en incassokosten.
Huurovereenkomst is aangegaan nadat één van de twee huurders in staat van faillissement is verklaard. Voor zover de vordering is gericht tegen de curator, is deze afgewezen op grond van art. 24 Fw.
Burgerlijk recht
Zittingsplaats Maastricht
Zaaknummer: 5624858 CV EXPL 17-33

in de zaak van:
de besloten vennootschap met beperkte aansprakelijkheid

gevestigd te Heerlen,
eisende partij,
gemachtigde mr. M.W.M. van Doorn
tegen:
wonend te [woonplaats] ,
gedaagde partij,
gemachtigde mr. K.J.C. van Bekkum
niet verschenen
en
wonend/kantoorhoudend te Kerkrade,
in zijn hoedanigheid van curator in het faillissement van [gedaagde sub 2] voornoemd,
niet verschenen.
Partijen zullen hierna VBC, [gedaagde sub 1] , [gedaagde sub 2] en Gerlag genoemd worden.
Het verloop van de procedure blijkt uit:
het exploot van dagvaarding van 5 januari 2017
de mondelinge behandeling op 9 januari 2017
Ten slotte is vonnis bepaald.
VBC verhuurt met ingang van 1 april 2016 aan [gedaagde sub 1] en [gedaagde sub 2] de woning aan het adres [adres] te [woonplaats] . De overeengekomen en bij vooruitbetaling verschuldigde huurprijs bedraagt € 750,00 per maand.
Ondanks aanmaningen en sommaties hebben [gedaagde sub 1] en [gedaagde sub 2] een huurachterstand laten ontstaan van € 6.350,00 tot en met januari 2017.
Bij brief van 18 november 2016 heeft [gedaagde sub 1] de huurovereenkomst opgezegd tegen 31 december 2016.
VBC vordert:
[gedaagde sub 1] en [gedaagde sub 2] te veroordelen om de woning binnen twee dagen na betekening van het vonnis te ontruimen en te verlaten,
Gerlag te veroordelen om de vordering onder 1. ten aanzien van [gedaagde sub 2] te gehengen en te gedogen,
[gedaagde sub 1] en [gedaagde sub 2] te veroordelen om aan VBC te betalen € 6.350,00, alsmede € 750,00 voor  iedere maand of gedeelte daarvan dat [gedaagde sub 1] en [gedaagde sub 2] na 1 februari 2017 het gehuurde nog in gebruik hebben tot de dag van ontruiming,
[gedaagde sub 1] en [gedaagde sub 2] te veroordelen tot betaling van € 792,55 aan incassokosten,
[gedaagde sub 1] en [gedaagde sub 2] te veroordelen tot betaling van de kosten van dit geding.
Op de stellingen van partijen zal hierna, voor zover relevant, nader ingegaan worden.
De kantonrechter stelt ambtshalve vast dat uit het openbaar Centraal Insolventieregister blijkt dat [gedaagde sub 2] bij beschikking van 22 maart 2016 in staat van faillissement verklaard is. De huurovereenkomst is door [gedaagde sub 2] eerst daarna aangegaan op 30 maart 2016. De verbintenissen die voortvloeien uit deze huurovereenkomst zijn derhalve eerst na faillietverklaring ontstaan. Op grond van art. 24 Fw komt de kantonrechter tot het oordeel dat, nu de boedel ten gevolge van deze verbintenissen niet is gebaat, de boedel voor die verbintenissen niet aansprakelijk is. Artikel 26 Fw is derhalve niet van toepassing. Hieruit volgt dat de vordering van VBC voor zover deze is gericht tegen de curator afgewezen zal worden.
Tegen [gedaagde sub 2] is verstek verleend. Omdat [gedaagde sub 1] wel in het geding verschenen is, dient dit vonnis ingevolge art. 140 Rv als een vonnis op tegenspraak beschouwd te worden.
De hoogte van de door VBC gestelde huurachterstand wordt niet betwist. Vaststaat derhalve dat [gedaagde sub 2] en [gedaagde sub 1] tot en met januari 2017 € 6.350,00 huurachterstand hebben laten ontstaan. Voorts is gesteld noch gebleken dat [gedaagde sub 2] of [gedaagde sub 1] op korte termijn deze huurachterstand zullen betalen en/of de lopende huur zullen gaan voldoen. In die omstandigheden, waarbij er dus geen zicht is op betaling van de huurachterstand en deze huurachterstand alleen maar zal toenemen, staat het spoedeisend belang van VBC bij de gevorderde voorzieningen vast.
De huurachterstand is dermate groot dat in een bodemprocedure een vordering tot ontbinding van de huurovereenkomst reeds om die reden met aan zekerheid grenzende waarschijnlijkheid zal worden toegewezen. Daarom kan, vooruitlopend op die uitkomst, de vordering onder 1. toegewezen worden. Gelet hierop kan de stelling van [gedaagde sub 2] dat zij onder druk van VBC de huur opgezegd heeft, onbesproken blijven. Zelfs indien namelijk zou worden geoordeeld dat die opzegging geen stand kan houden, laat dit onverlet dat de  huurachterstand voldoende grond is om in een bodemprocedure de huurovereenkomst te ontbinden. De gevorderde ontruimingstermijn van twee dagen is naar het oordeel van de kantonrechter te kort. [gedaagde sub 1] en [gedaagde sub 2] zullen worden veroordeeld tot ontruiming van de woning binnen twee weken na betekening van het vonnis.
[gedaagde sub 2] en [gedaagde sub 1] zullen worden veroordeeld tot betaling van de huurachterstand tot en met januari 2017 van € 6.350,00. Voorts zullen zij worden veroordeeld tot betaling van de huur, althans een vergoeding gelijk aan de huur, van € 750,00 voor iedere maand of gedeelte van een maand dat zij na 1 februari 2017 het gehuurde nog in gebruik hebben, tot de dag van ontruiming.
De gevorderde vergoeding van buitengerechtelijke kosten van € 792,55 heeft VBC gegrond op de door haar bij brief van 14 december 2016 aan [gedaagde sub 1] en [gedaagde sub 2] gezonden sommatie. Deze brief voldoet aan het bepaalde in art. 6:96 lid 6 BW. Ook dit onderdeel van de vordering van VBC zal worden toegewezen.
Als de in het ongelijk gestelde partij zullen [gedaagde sub 1] en [gedaagde sub 2] worden veroordeeld tot betaling van de kosten van dit geding, aan de zijde van VBC tot op heden begroot op;
dagvaarding 			€    101,25
griffierecht			€    470,00
salaris gemachtigde
Totaal:					€ 1.171,25
De kantonrechter
veroordeelt [gedaagde sub 1] en [gedaagde sub 2] om binnen twee weken na betekening van dit vonnis de woning (met aanhorigheden) aan het adres [adres] te [woonplaats] te verlaten en te ontruimen met alle daarin aanwezige personen en roerende zaken en onder afgifte van de sleutels ter vrije en algehele beschikking van VBC te stellen,
veroordeelt [gedaagde sub 1] en [gedaagde sub 2] tot betaling aan VBC van € 6.350,00,
veroordeelt [gedaagde sub 1] en [gedaagde sub 2] tot betaling aan VBC van € 750,00 voor iedere maand of gedeelte van een maand dat zij na 1 februari 2017 voornoemde woning nog in gebruik hebben tot de dag van ontruiming,
veroordeelt [gedaagde sub 1] en [gedaagde sub 2] tot betaling aan VBC van € 792,55,
veroordeelt [gedaagde sub 1] en [gedaagde sub 2] tot betaling van de kosten van dit geding, aan de zijde van VBC tot op heden begroot op € 1.171,25,
verklaart dit vonnis tot zover uitvoerbaar bij voorraad,
wijst het meer of anders gevorderde af.
Dit vonnis is gewezen door mr. P. Hoekstra en is in het openbaar uitgesproken.
Type: RW
"
ECLI_NL_RBAMS_2017_3130.xml|True|"Een huurster mag in haar woning blijven, hoewel zij die tijdelijk had verlaten door een relatiebreuk en haar partner in de woning bleef wonen. De verhuurder stelde dat de vrouw door weg te gaan uit de woning de huurovereenkomst had opgezegd en/of haar verplichtingen niet was nagekomen, hetgeen ontbinding van de huurovereenkomst rechtvaardigt. Daar gaat de kantonrechter niet in mee. De vrouw en de man hebben sinds 1992 een relatie en na een bezoek aan de woning heeft de kantonrechter voldoende de indruk gekregen dat de man en de vrouw weer samen wonen op de woning. Dat de vrouw tijdelijk elders woonde, maakt niet dat zij de huurovereenkomst op grond daarvan heeft opgezegd dan wel in strijd daarmee heeft gehandeld. Zij had immers niet de verplichting om hoofdverblijf in de woning te houden.

Afdeling privaatrecht
zaaknummer: 5137712  CV EXPL  16-18028
vonnis van:  8 mei 2017
I n z a k e

gevestigd te Amsterdam,
eiseres,
nader te noemen: Libra,
gemachtigde: mr. A. van Dorsten,
t e g e n
beiden wonende te [woonplaats] ,
gedaagden,
nader te noemen: [gedaagde 2] en [gedaagde 1] ,
gemachtigde: mr. C.G.M. Oosterwijk.
- de dagvaarding van 1 juni 2016 met producties;- de conclusie van antwoord met producties;- het instructievonnis van 1 augustus 2016, waarbij een comparitie van partijen is bepaald;- dagbepaling comparitie.- het proces-verbaal van de op 7 november 2016 gehouden comparitie van partijen met aansluitende descente;
- de conclusie na comparitie/descente van Libra, met producties;
- de conclusie na comparitie/descente van [gedaagde 2] en [gedaagde 1] , met producties;
- de akte uitlating producties van Libra.
Ten slotte is vonnis gevraagd en is een datum voor vonnis bepaald.
Per 1 oktober 1975 huurde de heer [naam 1] de woning aan de [adres] te Amsterdam (hierna: de woning). [gedaagde 2] is met [naam 1] op de woning gaan samenwonen en is na zijn overlijden per 15 juni 1989 als hoofdhuurder van de woning geaccepteerd.
[gedaagde 2] is vervolgens op de woning gaan samenwonen met [gedaagde 1] . Vanaf 3 juli 1992 staat [gedaagde 1] als medebewoner van de woning in de Gemeentelijke basisadministratie ingeschreven. De thans geldende huurprijs voor de woning is € 356,02 per maand.
In de huurovereenkomst is bepaald dat [gedaagde 2] de woning niet in gebruik mag geven aan anderen dan degenen die rechtstreeks tot haar gezin behoren.
Sinds 1 maart 2005 is Libra eigenaresse en verhuurster van de woning. Libra is een commerciële verhuurster en heeft er belang bij om de woning marktconform te verhuren.
Vanwege mishandeling en bedreiging door [gedaagde 1] heeft [gedaagde 2] op 15 april 2010 de woning verlaten. Op 19 april 2010 heeft zij hiervan aangifte gedaan bij de politie, heeft zij zich van het gehuurde doen uitschrijven en heeft zij zich laten inschrijven op het adres van [naam 2] aan de [adres] te Amsterdam.
Bij brief van 22 september 2010 heeft [gedaagde 2] aan Libra onder meer het volgende bericht:





Op 27 september 2010 heeft [gedaagde 2] de aan Libra verstrekte machtiging om de huurpenningen te incasseren met ingang van 1 november 2010 ingetrokken. Vanaf 1 november 2010 is de huur door [gedaagde 1] voldaan.
Nadat Libra afwijzend op de brief van 22 september 2010 had gereageerd, heeft het Wijksteunpunt Wonen bij brief van 21 oktober 2010 aan Libra geschreven:

Op 30 november 2010 hebben [gedaagde 2] en [gedaagde 1] bij de (toenmalige) sector kanton van deze rechtbank een vordering tot medehuurderschap van [gedaagde 1] ingesteld. Bij vonnis van 30 november 2011 is [gedaagde 1] aangewezen als medehuurder.
Hiertegen heeft Libra hoger beroep ingesteld. Bij arrest van 28 januari 2014 heeft het Gerechtshof Amsterdam het voormelde vonnis vernietigd en de vordering tot medehuurderschap afgewezen.
Van dit arrest zijn [gedaagde 2] en [gedaagde 1] op 25 april 2014 in cassatie gekomen. Bij arrest van 14 augustus 2015 heeft de Hoge Raad het cassatieberoep verworpen.
Medio 2014 kon [gedaagde 2] niet meer bij [naam 2] wonen en heeft zij zich per 20 augustus 2014 weer laten inschrijven op het adres van de woning. [naam 3] (hierna: [naam 3] ), een man van middelbare leeftijd, is in 2014 in de woning komen inwonen.
Bij brief van 18 augustus 2015 heeft Libra [gedaagde 2] en [gedaagde 1] verzocht de woning per 1 september 2015 aan haar op te leveren.
Omdat [gedaagde 2] en [gedaagde 1] de woning niet wilden verlaten, heeft Libra een kort geding tegen hen aangespannen tot ontruiming van de woning. Bij vonnis van 12 oktober 2015 van deze rechtbank, team kanton, is deze vordering afgewezen. Daartegen is Libra in hoger beroep gekomen. Bij arrest van 5 april 2016 heeft het Gerechtshof Amsterdam het vonnis van de kantonrechter bekrachtigd.
Libra heeft brieven met betrekking tot de jaarlijkse huurverhoging tot en met  in ieder geval 2015 aan [gedaagde 2] gericht.
2. Libra vordert bij uitvoerbaar bij voorraad te verklaren vonnis:a.	[gedaagde 2] en [gedaagde 1] te veroordelen tot ontruiming, [gedaagde 2] te veroordelen tot betaling van € 356,02 tot aan de dag van ontruiming en [gedaagde 2] en [gedaagde 1] hoofdelijk te veroordelen in de proceskosten;


b.	de huurovereenkomst tussen hen te ontbinden;

3. Libra stelt hiertoe dat de brief van 22 september 2010 van [gedaagde 2] en/of de brief van 21 oktober 2010 van het Wijksteunpunt Wonen gezien moet(en) worden als een huuropzegging, zodat [gedaagde 2] en/of [gedaagde 1] en [naam 3] thans zonder recht of titel in de woning verblijven. Indien toch geoordeeld wordt dat tussen [gedaagde 2] en Libra nog een huurovereenkomst bestaat, is [gedaagde 2] tekort geschoten in de nakoming van de verplichtingen daarvan, zodat ontbinding van de huurovereenkomst is gerechtvaardigd. In ieder geval dient zij het in gebruik geven aan [gedaagde 1] en [naam 3] te staken, aldus Libra.
4. [gedaagde 2] en [gedaagde 1] hebben verweer gevoerd. Op de stellingen van partijen zal hieronder voor zover van belang nader worden ingegaan.

5. [gedaagde 2] en [gedaagde 1] betwisten dat [gedaagde 2] de huurovereenkomst bij brief van 22 september 2010 of bij brief van 21 oktober 2010 van het Wijksteunpunt heeft opgezegd. Libra stelt daartegenover dat zij de brief wel zo heeft mogen begrijpen, aangezien [gedaagde 2] de woning vanwege onmin met [gedaagde 1] al had verlaten, zich op een ander adres had ingeschreven en daar ook tot in ieder geval 2014 is blijven wonen.
Uit de letterlijke tekst van de brieven volgt echter niet dat [gedaagde 2] de huurovereenkomst wenste op te zeggen, maar dat zij deze wilde laten overzetten op naam van [gedaagde 1] (“wijzigen naar [gedaagde 1] als hoofdhuurder”). Uit de tekst van deze brieven kan dan ook slechts worden afgeleid dat [gedaagde 2] de huur wilde opzeggen onder de voorwaarde dat [gedaagde 1] hoofdhuurder werd. Dat is door Libra geweigerd. De door [gedaagde 2] gestelde voorwaarde aan de opzegging is derhalve niet in vervulling gegaan. Voor een opzegging (een eenzijdige onverplichte rechtshandeling) is echter een onvoorwaardelijke en ondubbelzinnige verklaring vereist, die vervolgens door de ontvanger wordt geaccepteerd. Hiervan is in de brieven geen sprake.
6. Evenmin kan door de omstandigheid dat [gedaagde 2] al in april 2010 de woning had verlaten en zich op een ander adres heeft laten inschrijven worden geconcludeerd dat [gedaagde 2] de huurovereenkomst ondubbelzinnig heeft opgezegd. Dit geldt temeer nu onbetwist is gebleven dat in de huurovereenkomst niet is bepaald dat [gedaagde 2] haar hoofdverblijf in het gehuurde diende te houden. Uit de omstandigheid dat [gedaagde 2] en [gedaagde 1] in 2010 een langdurige gerechtelijke procedure tot medehuurderschap zijn gestart, volgt verder dat zij er al die tijd van uit gingen dat een huurovereenkomst tussen [gedaagde 2] en Libra bestond en dat had Libra daaruit ook moeten begrijpen. Dat zij dit ook zo heeft begrepen, volgt verder uit de omstandigheid dat zij nimmer de door haar gestelde opzegging heeft geaccepteerd, gedurende de gerechtelijke procedure nimmer ontruiming van [gedaagde 2] heeft gevorderd en de brieven met de jaarlijkse huurprijsverhoging steeds is blijven richten aan [gedaagde 2] .
7. Voorts kan, anders dan Libra stelt, onder deze omstandigheden uit het feit dat [gedaagde 2] op een ander adres is gaan wonen niet worden afgeleid dat [gedaagde 2] daarmee afstand heeft gedaan van haar rechten of deze heeft verwerkt. Zoals hiervoor vermeld, is onbetwist gebleven dat zij niet de verplichting had om haar hoofdverblijf in de woning te houden. Conclusie van het voorgaande is dan ook dat de huurovereenkomst tussen [gedaagde 2] en Libra is blijven voortbestaan.

8. Subsidiair stelt Libra dat [gedaagde 2] is tekortgeschoten in haar verplichtingen als huurster op grond waarvan ontbinding van de huurovereenkomst en ontruiming van de woning is gerechtvaardigd.
9. De door Libra gestelde omstandigheid dat [gedaagde 2] vanaf 2010 geen hoofdverblijf hield in de woning kan daarvoor op zichzelf, zoals hiervoor beschreven, geen grond zijn. Nu verder gesteld noch gebleken is dat in die periode niet goed voor de woning is gezorgd, kan dan ook niet worden geconcludeerd dat [gedaagde 2] hierdoor is tekortgeschoten in haar verplichtingen. Dat geldt temeer nu [gedaagde 2] heeft aangevoerd dat zij na haar breuk met [gedaagde 1] al vrij snel weer wekelijks op de woning kwam om voor hem te zorgen en op die manier als goed huurder heeft gecontroleerd of [gedaagde 1] goed voor de woning zorgde.
10. Libra stelt verder dat [gedaagde 2] in strijd met de huurovereenkomst heeft gehandeld door de woning in gebruik te geven aan [gedaagde 1] en [naam 3] , die volgens Libra niet (meer) rechtstreeks tot haar gezin behoren. Vaststaat dat [gedaagde 2] een affectieve relatie had met [gedaagde 1] en [gedaagde 1] op die basis in ieder geval in 1992 in de woning is komen wonen. Na 18 jaar is kennelijk een deuk ontstaan in deze relatie en is [gedaagde 2] ergens anders gaan wonen. [gedaagde 2] heeft zich echter in 2104 weer op de woning laten inschrijven en voert aan dat zij al vrij snel na de breuk in 2010 [gedaagde 1] wekelijks in de woning bezocht en vanaf 2014 weer in de woning woont. Libra stelt daar tegenover dat [gedaagde 2] hierover in de gevoerde gerechtelijke procedures tussen 2010 en 2016 tegenstrijdig heeft verklaard en dat zij het daarom thans ongeloofwaardig acht dat [gedaagde 2] weer bij [gedaagde 1] is ingetrokken.
11. Toegegeven moet worden aan Libra dat de stellingen van [gedaagde 2] en [gedaagde 1] in de verschillende gerechtelijke procedures tegenstrijdig zijn geweest en dat dat ook bij de kantonrechter vragen heeft doen rijzen over de betrouwbaarheid van de verklaringen van [gedaagde 2] en [gedaagde 1] . Aan de andere kant geldt dat bekend is dat in gerechtelijke procedures standpunten worden ingenomen die op dat moment waar en welgevallig lijken, terwijl de werkelijke omstandigheden gedurende die gerechtelijke procedures, zeker indien deze in totaal nu al zeven jaar duren, kunnen veranderen en tegenstrijdig kunnen worden aan de eens ingenomen standpunten. Dit geldt te meer indien de achtergrond van het geschil een (afgebroken) affectieve relatie betreft. Om te kunnen beoordelen of [gedaagde 2] daadwerkelijk op de woning woont en of [gedaagde 1] en [naam 3] deel uitmaken van haar gezin, heeft de kantonrechter dan ook onaangekondigd ter comparitie bepaald om direct aansluitend een bezoek aan de woning te brengen.
12. Bij het bezoek aan de woning, drie kwartier na de op de rechtbank in aanwezigheid van [gedaagde 2] en [gedaagde 1] gehouden comparitie, heeft de kantonrechter gezien dat de woning vol stond met spullen en kleding van [gedaagde 2] , [gedaagde 1] en [naam 3] . Veel van deze spullen en kleding van [gedaagde 2] en [naam 3] was ingepakt, maar ook in kast hangende kleding van [gedaagde 1] was ingepakt. [gedaagde 2] heeft hierover verklaard dat zij gelet op de gerechtelijke procedures bang was voor een ontruiming en dus de spullen van haar en [naam 3] niet heeft uitgepakt en zelfs kleding van [gedaagde 1] heeft ingepakt, zodat zij, indien nodig, snel zouden kunnen vertrekken. De kantonrechter heeft ondanks de ingepakte kleding de indruk gekregen dat [gedaagde 2] in de woning woont. Het beslapen vrouwelijke tweepersoons dekbedovertrek (roze rood bloemenprint) en de directe aanwezigheid van haar tandenborstel, vrouwelijke persoonlijke verzorgingsproducten en haar uitgehangen kleding hebben die indruk doen ontstaan. Daarbij geldt dat het hele huis uitstraalde dat zij voor [gedaagde 1] en [naam 3] zorgt, te weten een pan met eten op het fornuis, opgeruimde keukenkasten en een schone toilet/douche. Nu [gedaagde 2] en [gedaagde 1] daarnaast verschillende (uiteindelijk) recente verklaringen van buurtbewoners hebben overgelegd, waarin zij verklaren dat [gedaagde 2] in ieder geval sinds 2014 weer op de woning woont, is daarmee voldoende vast komen te staan dat [gedaagde 2] en [gedaagde 1] weer samenwonen op de woning. Dat de aannemer van Libra onlangs van [gedaagde 2] gehoord zou hebben dat [gedaagde 1] niet haar man is, hetgeen [gedaagde 2] en [gedaagde 1] betwisten, kan daaraan, gelet op zijn verbondenheid met Libra, onvoldoende afdoen.
Gevolg van het voorgaande is dat wordt geconcludeerd dat [gedaagde 1] rechtstreeks tot het gezin van [gedaagde 2] behoort en dat ingebruikgeving aan hem zonder toestemming van Libra niet als tekortkoming kan worden gezien. Daarbij is de lange relatie die [gedaagde 2] en [gedaagde 1] in ieder geval sinds 1992 hebben met kennelijk, zoals niet ongebruikelijk, ups en downs, in aanmerking genomen. Het voert voor een verhuurder in haar relatie tot haar huurster te ver om daar nog nader in te treden.
12. Ook ten aanzien van [naam 3] is [gedaagde 2] op deze grond niet tekort geschoten in haar verplichtingen. Vaststaat dat hij in 2014 in de woning is ingetrokken. [gedaagde 2] heeft aangevoerd dat zij [naam 3] van kinds af aan kent, dat hij niet voor zichzelf kan zorgen en dat hij in 2014 met haar in de woning is getrokken. Hij is volgens haar zwakbegaafd en zij zorgt voor hem. [gedaagde 2] en [gedaagde 1] hebben een verklaring van de persoonlijk begeleidster van [naam 3] van Stichting Amsta overgelegd waarin zij verklaart dat zij de begeleidster is van [naam 3] en verklaart dat [naam 3] een verstandelijke beperking heeft. Verder verklaart zij dat als [naam 3] niet bij [gedaagde 2] en [gedaagde 1] zou wonen, hij dakloos zou zijn. Dit is door Libra niet betwist. Onder deze omstandigheden wordt geconcludeerd dat [naam 3] deel uitmaakt van de huishouding van [gedaagde 2] .
13. Verder stelt Libra nog dat [gedaagde 2] tekort is geschoten in de nakoming van de verplichtingen van een goed huurder door rokend met teveel mensen en vier katten in een te kleine woning te wonen. Hoewel ook de kantonrechter bij de bezichtiging van de woning heeft gezien dat de woning erg vol stond met spullen, kan niet worden geconcludeerd dat [gedaagde 2] en [gedaagde 1] daarmee tekort schieten. Gesteld noch gebleken is dat de huurovereenkomst dit verbiedt, noch dat hierdoor schade is ontstaan aan de woning. De woning zag er verder ten aanzien van de keuken en het sanitair opgeruimd uit. Verder is gesteld noch gebleken dat omwonenden hiervan last hebben. Zonder nadere toelichting, die ontbreekt, kan dan ook niet worden geconcludeerd dat de woning te klein is om deze drie mensen en vier katten te huisvesten en dat roken niet kan worden toegestaan in de woning. Daarbij is in aanmerking genomen dat het in Amsterdam geregeld voorkomt dat een gezin met huisdieren op een beperkt aantal vierkante meters leeft. Daarnaast hebben [gedaagde 2] en [gedaagde 1] aangevoerd dat de wens bestaat [naam 3] indien mogelijk ergens anders te huisvesten.
14. Conclusie van het voorgaande is dat een huurovereenkomst bestaat tussen [gedaagde 2] en Libra en dat [gedaagde 2] tot op heden niet tekort is geschoten in de nakoming daarvan. Evenmin heeft zij misbruik van recht gemaakt, is het naar maatstaven van redelijkheid en billijkheid onaanvaardbaar dat zij gebruik maakt van haar huurrechten noch is komen vast te staan dat zij zich niet als goed huurder heeft gedragen. De vorderingen van Libra zullen dan ook worden afgewezen. Bij deze stand van zaken hebben [gedaagde 2] en [gedaagde 1] geen belang bij bespreking van overige weren.
De kantonrechter:
wijst de vorderingen af;
veroordeelt Libra in de proceskosten die aan de zijde van [gedaagde 2] en [gedaagde 1] tot op heden begroot worden op € 600,00 aan salaris van de gemachtigde, voor zover van toepassing, inclusief btw;
veroordeelt Libra tot betaling van een bedrag van € 50,00 aan nasalaris, te verhogen met een bedrag van € 68,00 onder de voorwaarde dat betekening van het vonnis heeft plaatsgevonden en Libra niet binnen 14 dagen na aanschrijving vrijwillig aan het vonnis heeft voldaan, een en ander voor zover van toepassing, inclusief btw;
Aldus gewezen door mr. L. van Berkum, kantonrechter, en uitgesproken ter openbare terechtzitting van 8 mei 2017 in tegenwoordigheid van de griffier.
"
ECLI_NL_RBNNE_2018_867.xml|True|"Huurrecht; voorwaardelijke ontbinding van de huurovereenkomst.
Wegens (hernieuwde) achterstand in de huurbetalingen is de gevorderde ontbinding in beginsel toewijsbaar. Inmiddels is de situatie van de huurder gestabiliseerd en spelen er persoonlijke omstandigheden. De kantonrechter ontbindt onder de voorwaarde dat huurder de achterstand langer dan één kalendermaand laat oplopen. De voorwaarde geldt voor de duur van twee jaar.
Afdeling Privaatrecht
Locatie Assen
zaak-/rolnummer: 6376298 \ CV EXPL  17-6989
in de zaak van
hierna te noemen: Lefier,
gevestigd te Hoogezand-Sappemeer,
eisende partij,
gemachtigde: LAVG,
tegen
hierna te noemen: [gedaagde] ,
wonende te [adres] ,
gedaagde partij,
procederende in persoon.
Het verloop van de procedure blijkt uit:
- de dagvaarding van 06 oktober 2017 met producties;
- de conclusie van antwoord van 14 november 2017 met producties;
- de nadere toelichtingen van partijen bij conclusies van repliek en dupliek en de akte uitlating producties van de zijde van Lefier.
De kantonrechter gaat uit van de volgende feiten, die vaststaan omdat ze niet of niet voldoende zijn betwist en/of blijken uit de in zoverre onweersproken gelaten inhoud van de overgelegde producties.
[gedaagde] huurt van Lefier de woning aan de [adres] . Op deze huurovereenkomst zijn de algemene voorwaarden van Lefier van toepassing. De huidige maandelijkse huurprijs is € 483,26.
Bij vonnis van de kantonrechter te Assen van 9 mei 2017 zijn de door Lefier gevorderde ontbinding en ontruiming afgewezen maar is [gedaagde] wel veroordeeld tot betaling van een huurachterstand aan Lefier per 1 maart 2017 van € 1.888,86. Dit vonnis is in kracht van gewijsde gegaan.
Bij 'veertiendagenbrief' van 1 augustus 2017 is [gedaagde] gesommeerd een achterstand van drie maanden (maart, juli en augustus 2017) van € 1.449,78 aan Lefier te voldoen.
Sinds september 2017 zit [gedaagde] in budgetbeheer bij de gemeente Emmen. Vanaf
september 2017 wordt de maandelijkse huur door middel van budgetbeheer betaald. [gedaagde] is aangemeld bij het team Schulddienstverlening van de gemeente Emmen. [gedaagde] heeft twee inwonende kinderen met een beperking en heeft een inkomen op bijstandsniveau. Op of omstreeks 10 november 2017 was haar schuldenlast € 43.160,36.
Lefier vordert de onvoorwaardelijke ontbinding van de huurovereenkomst, de ontruiming van het gehuurde, de betaling van de huurachterstand van een bedrag van € 1.449,78, van € 483,26 per maand vanaf 1 november 2017 tot aan de ontruiming en van € 263,14 aan buitengerechtelijke kosten. Lefier vordert daarnaast rente en de veroordeling van [gedaagde] in de proceskosten.
Lefier stelt dat [gedaagde] ondanks sommatie het bedrag van de huurachterstand niet heeft betaald. Lefier heeft haar vordering uit handen gegeven. [gedaagde] moet Lefier daarom de buitengerechtelijke kosten betalen.
[gedaagde] heeft verweer gevoerd met als conclusie afwijzing van de vorderingen. Volgens [gedaagde] is de gestelde achterstand niet juist. Naast de in punt 2.5 genoemde feiten en omstandigheden voert zij aan dat zij inmiddels ondersteuning heeft van Promens Care, GGZ en Yorneo om haar leven weer op orde te krijgen. Ontruiming zou de ellende alleen maar groter maken. Gelet op haar financiële situatie is een maandelijkse afbetaling van € 25,00 het maximale, wat door de gemeente Emmen is bevestigd.
De kantonrechter overweegt als volgt. Mede gelet op de bij Akte uitlating producties gegeven specificatie, die aansluit bij de specificatie die is overgelegd bij conclusie van repliek, heeft Lefier naar het oordeel van de kantonrechter aangetoond dat de huidige huurachterstand € 1.449,78 bedraagt. Dit bedrag acht de kantonrechter toewijsbaar. Dit betekent drie maanden huurachterstand. Mede gelet op het vonnis van de kantonrechter te Assen van 9 mei 2017 (zie 2.3 vaststaande feiten) rechtvaardigt deze huurachterstand in beginsel de ontbinding van de huurovereenkomst.
Gelet op het gevoerde verweer dient de kantonrechter na te gaan of deze tekortkoming van [gedaagde] in de huurbetalingen de ontbinding met haar gevolgen - te weten de ontruiming van het gehuurde - rechtvaardigt. De kantonrechter overweegt het volgende. Aangenomen kan worden dat de situatie van [gedaagde] is gestabiliseerd nu zij onder het budgetbeheer van de gemeente Emmen valt en sindsdien de huurtermijnen tijdig worden betaald. De huurachterstand loopt niet verder op, zoals Lefier in randnummer 8 van haar conclusie van repliek heeft bevestigd. Verder neemt de kantonrechter aan dat ontbinding en ontruiming een ontwrichtend effect zullen hebben op deze stabiliteit: financieel omdat ontruiming tot extra kosten zal leiden en het schuldhulptraject zal worden opgeschort totdat er opnieuw een stabiele situatie zal zijn (dit kan meerdere maanden duren), en geestelijk omdat een ontruiming gevolgen zal krijgen voor [gedaagde]  en haar kinderen waarvan onweersproken is dat deze laatsten een beperking hebben. Bij dit alles dient te worden bedacht dat de kans dat Lefier bij ontbinding en ontruiming (een deel van) haar vordering betaald krijgt waarschijnlijk verwaarloosbaar is.
Hier staat tegenover dat Lefier een rechtens te respecteren belang heeft bij een huurder die de huur correct betaalt en waarbij de achterstand niet verder oploopt.
Het voorgaande leidt ertoe dat de kantonrechter de huurovereenkomst voorwaardelijk zal ontbinden zoals hierna bij de beslissing is vermeld. Daarbij gaat de kantonrechter uit van de huidige achterstand van € 1.449,78 aan kale huur (dus zonder rente en kosten). Wanneer [gedaagde] de kale huurachterstand langer dan één kalendermaand hoger laat zijn dan de huidige achterstand, is aan de voorwaarde voor ontbinding, en daarmee voor de ontruiming, voldaan. De kantonrechter verbindt aan de voorwaarden een tijdsduur van twee jaar. Hierbij weegt de kantonrechter mee dat Lefier, bij oplopende huurachterstand, niet wederom een procedure hoeft te starten bij de kantonrechter, met alle kosten en tijdsverlies die daarmee gemoeid zouden zijn.
De veertiendagenbrief voldoet aan de vereisten en de ontvangst ervan is door [gedaagde] niet weersproken. Ook de gevorderde rente is niet weersproken. De kantonrechter zal deze vorderingen toewijzen.
[gedaagde] wordt overwegend in het ongelijk gesteld. De kantonrechter zal [gedaagde] daarom veroordelen in de kosten van deze procedure. De kantonrechter rekent € 100,00 per punt.
De kantonrechter:
ontbindt voorwaardelijk de huurovereenkomst tussen partijen met betrekking tot de woning aan [adres] , te weten onder de voorwaarde dat [gedaagde] na de datum van betekening van dit vonnis de kale huurachterstand binnen twee jaar langer dan één kalendermaand hoger laat zijn dan de huidige achterstand van € 1.449,78;
veroordeelt [gedaagde] om, wanneer aan bovengenoemde voorwaarde is voldaan, binnen veertien dagen na aanzegging van de ontruiming door Lefier de woning met alles en iedereen te verlaten en te ontruimen en de sleutels af te geven aan Lefier;
veroordeelt [gedaagde] om aan Lefier te betalen € 1.722,34 te vermeerderen met de wettelijke rente over € 1.449,78 vanaf 3 oktober 2017 tot aan de dag van volledige betaling;
veroordeelt [gedaagde] tot betaling van een bedrag van € 483,26, eventueel te vermeerderen met indexering, voor iedere maand of gedeelte daarvan dat zij vanaf de datum waarop de voorwaarde is vervuld de woning in gebruik heeft tot aan de ontruiming;
veroordeelt [gedaagde] tot betaling van de proceskosten, tot deze uitspraak aan de zijde van Lefier begroot op € 101,05 aan dagvaardingskosten, € 223,00 aan vast recht en € 250,00 aan salaris gemachtigde;
verklaart dit vonnis uitvoerbaar bij voorraad;
wijst het meer of anders gevorderde af.
Dit vonnis is gewezen door de kantonrechter mr. G.J.J. Smits en in het openbaar uitgesproken op 20 maart 2018.
typ/conc: 552 / GJJS
coll:
"
ECLI_NL_RBOVE_2017_5289.xml|True|"Ontruiming gevorderd van meerdere woningen (die met elkaar verbonden zijn) wegens diverse vormen van overlast.

Team kanton en handelsrecht
Zittingsplaats Zwolle
Zaaknr.	: 6035393 CV EXPL 17-3698
Datum	: 19 december 2017
en haar echtgenoot

wonende te [woonplaats] ,
eisende partij,
verder te noemen [eiseres] en [eiser] ,
gemachtigde mr. M.H. Doorbos, toegevoegd op 22 december 2016 onder nummer 2FJ8137,
tegen
gevestigd te Zwolle,
gedaagde partij,
verder te noemen WOB,
gemachtigde mr. M.E. Dekker.
– dagvaarding van 23 mei 2017
– conclusie van antwoord
– tussenvonnis van 8 augustus 2017
– brief met producties van [eiseres] en [eiser] van 10 oktober 2017
– brief met producties van WOB van 11 oktober 2017
– proces-verbaal van de comparitie van 19 oktober 2017
– brief van [eiseres] en [eiser] met een dvd van 25 oktober 2017
– akte van WOB van 21 november 2017
– akte van [eiseres] en [eiser] van 21 november 2017.
[eiseres] en [eiser] vorderen, kort samengevat, WOB te veroordelen binnen zeven dagen na betekening van het vonnis een gerechtelijke procedure te starten tegen Stichting Timon te Zeist waarin ontbinding c.q. beëindiging van de huurovereenkomst tussen WOB en Stichting Timon voor de panden aan de [adres 1, adres 2, adres 3, adres 4] te [plaats] zal worden gevorderd en/of ontruiming van die panden door de Stichting Timon op de kortst mogelijke termijn, versterkt met een dwangsom, en WOB te veroordelen in de proceskosten.
WOB heeft geconcludeerd tot afwijzing van de vordering, met hoofdelijke veroordeling van [eiseres] en [eiser] in de proceskosten.
[eiseres] huurt sedert 16 december 2002 van WOB de eengezinswoning aan het [adres 5] te [plaats] . [eiseres] en [eiser] zijn met elkaar gehuwd en [eiser] is daarom van rechtswege medehuurder van de woning.
De woning aan het [adres 5] maakt onderdeel uit van een rij geschakelde eengezinswoningen. Naast de woning van [eiseres] en [eiser] bevinden zich aan de ene kant vier eengezinswoningen, genummerd [adres 1, adres 2, adres 3, adres 4] . [adres 1] is een hoekwoning. De woning van [eiseres] en [eiser] is geschakeld met de woningen genummerd [adres 4] en – aan de andere kant – [adres 6] .
De woningen [adres 1, adres 2, adres 3, adres 4] zijn in het verleden verbouwd en toen intern onderling met elkaar verbonden om door een grote(re) groep personen te kunnen worden bewoond. De keuken is daarbij gesitueerd in woning [adres 4] , tegen de muur die scheiding maakt met de woning van [eiseres] en [eiser] .
SGJ Jongerenopvang verleende in het verleden in het kader van jeugdzorg onderdak aan ongeveer 10 (autochtone) tienermeisjes. In de loop van 2015 is zij gefuseerd met Stichting Timon (verder: Timon). Vanaf eind 2015 wordt door Timon in het woningblok [adres 1, adres 2, adres 3, adres 4] onderdak verleend aan (maximaal) 12 alleenstaande minderjarige statushouders (afgekort tot ams’ers), in de leeftijd 14 tot 18 jaar en afkomstig uit vooral Eritrea. Vanaf ongeveer dat moment klagen [eiseres] en [eiser] bij WOB over overlast.
In woning [adres 1] woonde een zogeheten steungezin (ook wel omwonendengezin genoemd) dat op verzoek van Timon begeleiding bood aan de ams’ers.
In verband met de klachten van [eiseres] en [eiser] is begin 2017 (onder meer) op initiatief van de [gemeente] een onafhankelijke procesbegeleider, mevrouw [A] , aangesteld met als doel zo mogelijk tot een oplossing te komen.
[eiseres] en [eiser] stellen dat vanaf eind 2015, toen de ams’ers hun intrek namen, sprake is van onaanvaardbare overlast veroorzaakt door deze jongeren en dat WOB nu hiertegen moet optreden door een procedure tot ontbinding van de huurovereenkomst tegen Stichting Timon aanhangig te maken. Gesprekken, afspraken en bemiddeling tussen WOB, Timon, en [eiseres] en [eiser] hebben niet tot een oplossing geleid; de overlast blijft bestaan. De leiding van Timon heeft de jongeren niet in de hand.
[eiseres] en [eiser] genieten een uitkering op grond van de Participatiewet en kunnen daarom de kosten van een verhuizing niet betalen, nog afgezien van de te hoge huur van een geschikte, vervangende woning. WOB heeft slechts € 1.500 verhuiskostenvergoeding aangeboden. [eiseres] heeft door de overlast gezondheidsklachten gekregen.
Concreet zijn de klachten van [eiseres] en [eiser] de volgende:
a.
het laten vallen en/of welbewust gooien van fietsen tegen de auto van [eiseres] en [eiser] ;
b.
het structureel trappen van ballen in de tuin van [eiseres] en [eiser] ;
c.
enorme geluidsoverlast (ook in de nachtelijke uren) door het geschreeuw van de jongeren in huis en buiten in de tuin en op straat, het slaan met deuren, het rennen op trappen, het drummen en oefenen van een band, tijdens het koken (vier à vijf keer per dag) waarbij 12 jongeren in een keuken van 3×3 m (tegen de woning van [eiseres] en [eiser] aangelegen) tegen elkaar staan te schreeuwen;
d.
het rennen in dakgoten en omhoog klimmen langs de regenpijp;
e.
het vanuit de slaapkamer gooien van kussens, dekens, schoenen, kleren etc.;
f.
het gooien van fietsen en fietsbanden op het dak;
g.
het vernielen van een grote struik in de voortuin van [eiseres] en [eiser] door takjes uit de struik te trekken die door de jongeren worden opgegeten;
h.
onderlinge vechtpartijen;
i.
bedreigingen door de leiding van de Timon;
j.
vervuiling in de woningen van Timon;
k.
het meerdere keren onnodig activeren van het brandalarm waardoor de brandweer naar [straatnaam] is uitgerukt;
l.
door de overlast kunnen [eiseres] en [eiser] niet in de tuin zitten, en in de woonkamer moet de tv en de radio luider worden gezet om boven het geschreeuw van de jongeren uit te kunnen komen;
m.
de auto, een struik en potten met planten van [eiseres] en [eiser] zijn door de jongeren beschadigd.
Volgens WOB hebben [eiseres] en [eiser] wel last van de ams’ers, maar is geen sprake van onrechtmatige overlast. De klachten van [eiseres] en [eiser] hangen vooral samen met hun
WOB heeft, voor zover dat in haar vermogen lag, vanaf begin 2016 de gestelde overlast bestreden door gesprekken met alle betrokken partijen te voeren, deel te nemen aan het door de gemeente geïnitieerde beheersoverleg, en mee te werken aan bemiddeling door [A] .
De kantonrechter oordeelt als volgt.
Het debat gaat over de vraag of (nog steeds) sprake is van zodanig ernstige overlast, dat WOB gehouden is verdergaande maatregelen te nemen dan zij tot op heden heeft gedaan, in het bijzonder of zij gehouden is de door [eiseres] en [eiser] verlangde procedure tot ontbinding van de huurovereenkomst te beginnen.
Als de verhuurder zowel aan de overlast veroorzakende huurder als aan de overlast ondervindende huurder verhuurt, kan het feit dat de verhuurder geen gebruik maakt van zijn bevoegdheid om tegen zijn overlast veroorzakende huurder op te treden, een gebrek opleveren jegens zijn overlast ondervindende huurder. De huurder kan dan herstel van dit gebrek vorderen. De verhuurder heeft in een dergelijk geval bijvoorbeeld de mogelijkheid de overlastveroorzaker de huur op te zeggen op grond van artikel 7:274 lid 1 onder a BW: niet gedragen als een goed huurder betaamt. Niet de overlast zelf, maar het niet of onvoldoende actie ondernemen door de verhuurder naar aanleiding van de klachten over de overlast levert het gebrek op waarvoor de verhuurder aansprakelijk is.
Voor toewijzing van een vordering van een huurder tot veroordeling van de verhuurder om tegen een andere huurder vanwege als onrechtmatig te kwalificeren overlast (bijvoorbeeld) een ontbindings- en ontruimingsvordering in te stellen, is van belang dat de eerstgenoemde huurder aannemelijk heeft gemaakt dat die overlast zich daadwerkelijk voordoet en dat deze zodanig ernstig is dat de ontbindings- en ontruimingsvordering de aangewezen aanpak is en een gerede kans van slagen heeft. Niet is vereist dat op voorhand vaststaat dat een dergelijke vordering zal worden toegewezen. Er moet wel een redelijke slagingskans bestaan. Niet alleen vanwege de ernst van de overlast, maar ook vanwege het vermoedelijk te leveren bewijs van die overlast. De verhuurder moet over voldoende bewijsmiddelen van de gestelde overlast kunnen beschikken. Daarnaast moet aannemelijk zijn dat andere middelen om de overlast te stoppen zijn benut, zoals sommaties gericht tot de overlast veroorzakende huurder, gesprekken en bemiddeling, en dat die ingezette middelen niet tot een aanvaardbare oplossing hebben geleid.
Om met dit laatste te beginnen: veronderstellenderwijs aangenomen dat sprake is van zodanige overlast dat WOB hiertegen moet optreden, heeft zij voldoende andere middelen ingezet om die overlast te stoppen, althans tot aanvaardbare proporties terug te brengen. Uit de stellingen van beide partijen en de overgelegde stukken volgt, dat WOB zich op meerdere fronten heeft ingespannen de door [eiseres] en [eiser] gestelde ernstige overlast terug te dringen door middel van het deelnemen aan overleggen met Timon, de gemeente, en [eiseres] en [eiser] . [eiseres] en [eiser] verwijten WOB ook niet dat zij niets doet, maar dat de ingezette middelen geen effect hebben gesorteerd en dat WOB daarom nu moet doorpakken door middel van een gerechtelijke procedure.
De kardinale vraag is daarom of sprake is van zodanige overlast dat WOB in relatie tot [eiseres] en [eiser] gehouden is thans verdergaande maatregelen te nemen, te weten het aanhangig maken van een procedure tot ontbinding en ontruiming. De kantonrechter overweegt in dit verband het volgende.
Het behoeft geen toelichting dat van tien tot twaalf samenwonende, minderjarige jongens in de leeftijd van 14 tot 18 jaar, of die nu autochtoon of allochtoon zijn, geen woongedrag kan worden verwacht dat overeenstemt met hetgeen als normaal woongedrag wordt beschouwd. Hun gedrag zal allicht met meer rumoer en lawaai gepaard gaan dan dat van een doorsnee gezin met kinderen. Daar komt in dit geval bij, dat het om jongeren gaat uit vooral Eritrea, die niet gewend zijn aan de Nederlandse cultuur en wat hier te lande als normaal woongedrag wordt beschouwd. Als voorbeeld wijst de kantonrechter op het niet weersproken feit dat zij takken van een struik in de tuin van [eiseres] en [eiser] hebben geplukt om die vervolgens op te eten. Ook wijst de kantonrechter op het eveneens onweersproken gebleven feit dat deze jongeren kennelijk gewend zijn op luide toon met elkaar spreken ook zonder dat zij ruzie of een meningsverschil hebben. Dat een groep van 10 tot 12 jongens van genoemde leeftijd en met genoemde achtergrond overlast veroorzaakt, wekt op zichzelf dan ook geen verbazing.
Uit de omstandigheid dat al langere tijd geen klachten van [eiseres] en [eiser] meer zijn binnengekomen leiden WOB en Timon af dat die klachten er niet meer zijn, maar dat is een misvatting. In de overgelegde rapportage van [A] staat dat [eiseres] en [eiser] zijn gestopt met klagen
Tijdens de comparitie hebben [eiseres] en [eiser] verklaard dat de overlast onverminderd voortduurt en dat de afspraken die met Timon over het (woon)gedrag van de jongeren zijn gemaakt, niet worden nagekomen. Tijdens de comparitie heeft de gemachtigde van [eiseres] en [eiser] verklaard, dat meerdere personen uit de omgeving van [adres 1, adres 2, adres 3, adres 4] bij haar hebben aangegeven dat sprake is van overlast, maar dat de gemeente en WOB, bij wie zij zich met hun klachten hebben gemeld, hebben gezegd niets voor hen te kunnen doen.
In verband met de te beantwoorden vraag naar de (ernst van de) overlast is ook van belang dat Timon medio 2017 bij de gemeente een omgevingsvergunning heeft aangevraagd om de door haar gehuurde woningen – met toestemming van WOB – te verbouwen en wel zodanig, dat de keuken die zich in een ruimte direct naast de woning van [eiseres] en [eiser] bevindt, naar de andere kant van het woonblok wordt verplaatst. De jongeren zijn namelijk gewend veel meer dan gemiddeld van de (ene) keuken gebruik te maken, waarbij door hen veel geluid wordt geproduceerd, zoals luid praten, welk geluid in de woning van [eiseres] en [eiser] goed hoorbaar is. Door deze maatregel hoopt Timon te bereiken dat de geluidsoverdracht naar de woning van [eiseres] en [eiser] afneemt. Ook is Timon voornemens in de woning [adres 4] , die direct grenst aan de woning van [eiseres] en [eiser] , een steungezin (ook wel omwonendengezin genoemd) te huisvesten, zodat er als het ware een buffer ontstaat tussen de woning van [eiseres] en [eiser] enerzijds en de woonruimte die in gebruik is bij de jongeren anderzijds. In haar akte van 21 november 2017 heeft WOB gesteld dat zij heeft vernomen dat de voor de verbouwing vereiste omgevingsvergunning zal worden verleend en dat Timon
Ook is van belang dat de klachten van [eiseres] en [eiser] begin 2017 hebben geleid tot de aanstelling van een onafhankelijke procesbegeleider ( [A] ). In de gemeenteraad van [plaats] is in september 2017 nog aandacht geweest voor de situatie. Dit alles wijst erop dat de klachten niet vooral een kwestie van beleving zijn zoals WOB aanvoert, al is het onmiskenbaar zo dat de één meer gevoelig is voor (bijvoorbeeld) geluiden dan een ander. Beleving zal best een rol spelen omdat [eiseres] meer dan gemiddeld genomen gevoelig is voor luid praten/schreeuwen, maar daarmee kan de gestelde overlast niet wegverklaard worden.
In de periode december 2015 tot augustus 2017 zijn 21 meldingen (waaronder klachten en 112-oproepen) ten aanzien van [adres 1, adres 2, adres 3, adres 4] bij de politie binnengekomen, aldus de door [eiseres] en [eiser] overgelegde brief van de politie van 3 augustus 2017. Dat is best veel.
[eiseres] en [eiser] staan niet alleen in hun klachten. Zij hebben twee schriftelijke klachten van omwonenden overgelegd, één van de bewoner van [adres 7] en een anonieme klacht van een andere bewoner. Daarbij moet worden bedacht dat [eiseres] en [eiser] vanwege de situering van de woningen het meest worden geconfronteerd met overlast. Alleen hun woning grenst immers direct aan de woningen die Timon huurt. Dat anderen in de buurt niet of minder klagen is dan ook niet onbegrijpelijk en bewijst niet dat het bij [eiseres] en [eiser] vooral een kwestie is van beleving zoals WOB stelt.
Niet alle klachten van [eiseres] en [eiser] leggen overigens evenveel gewicht in de schaal. Zo is het gooien van een fietsband op het eigen dak geen, in dezen relevante, overlast en is niet goed te begrijpen dat [eiseres] en [eiser] last hebben van de door hen gestelde vervuiling ín de woningen, welke vervuiling WOB overigens bestrijdt.
Ondanks deze kanttekeningen komt de kantonrechter tot het oordeel dat voorshands  voldoende aannemelijk is dat sprake is van zodanige overlast, dat een procedure tegen Timon tot ontbinding van de met haar gesloten huurovereenkomst een redelijke kans van slagen heeft. De weigering van WOB die procedure te beginnen levert dan ook in beginsel een gebrek op dat WOB behoort te herstellen. WOB zal in de gelegenheid worden gesteld tegenbewijs van (de ernst van) de overlast te leveren.
De kantonrechter wijst [eiseres] en [eiser] erop dat zijn voorlopig oordeel ertoe kan leiden dat Timon zal besluiten haar verbouwplannen uit te stellen, in afwachting van de uitkomst van deze procedure en de eventueel daarna tegen haar door WOB aanhangig te maken procedure. Immers, indien de huurovereenkomst van Timon op termijn zal worden ontbonden, dan heeft zij voor niets in de woningen geïnvesteerd indien zij haar verbouwplannen niet heeft uitgesteld. [eiseres] en [eiser] dienen zich dit risico te realiseren. Thans staat niet vast dat de ontbinding van de huurovereenkomst met Timon bewerkstelligd kan worden en mocht het al zover komen, wanneer dat het geval zal zijn. Dat kan in het voor [eiseres] en Van Kooi beste geval nog wel even duren.
Voorstelbaar is dat partijen besluiten de onderhavige procedure aan te houden totdat de verbouwing is gerealiseerd en de ‘bufferwoning’ ( [adres 4] ) is gecreëerd. Wellicht dat dan een voor [eiseres] en [eiser] acceptabele situatie zal ontstaan. In hoeverre dit binnen een afzienbare termijn het geval zal zijn, onttrekt zich aan de waarneming door de kantonrechter.
De kantonrechter zal de zaak naar de rol verwijzen voor bewijslevering, en/of opgave van de verhinderdata en het aantal te horen getuigen.
Elke andere beslissing dan hierna genomen, zal worden aangehouden.
De kantonrechter:
1. laat WOB toe tot het leveren van
2. verwijst de zaak naar de rolzitting van
3. bepaalt dat het eventuele getuigenverhoor zal plaatsvinden in het gerechtsgebouw aan de Schuurmanstraat te Zwolle;
4. houdt elke andere beslissing aan.
Gewezen door mr. C.H. de Haan, kantonrechter, en in het bijzijn van de griffier uitgesproken in de openbare terechtzitting van 19 december 2017.
"
ECLI_NL_RBGEL_2017_4301.xml|True|"Huur. Opslag van door derde gestolen zaken in het gehuurde levert een tekortkoming op als bedoeld in artikel 6:265 BW. Terme de grâçe.
vonnis

Team kanton en handelsrecht
Zittingsplaats Arnhem
zaakgegevens	5781769 \ CV EXPL  17-4399 \ 693\415
uitspraak van 9 augustus 2017

in de zaak van
de rechtspersoonlijkheid bezittende stichting
gevestigd te Arnhem

gemachtigde mr. J.E. Brands
tegen

wonende te [plaats 2]

gemachtigde mr. E.H.J. Slager
Partijen worden hierna Vivare en [gedaagde] genoemd.
Het verdere verloop van de procedure blijkt uit:
- het tussenvonnis van 10 mei 2017 en de daarin genoemde processtukken
- de brief van 21 juni 2017 van de gemachtigde van Vivare met de producties 5 tot en met 10
Op 29 juni 2017 heeft een comparitie van partijen plaats gehad, waarbij door de gemachtigde van [gedaagde] spreekaantekeningen zijn overgelegd.
[gedaagde] huurt sinds 7 juli 2014 van Vivare de woning aan de [adres gehuurde] . In de tussen partijen gesloten huurovereenkomst is onder meer het volgende opgenomen.








In de algemene huurvoorwaarden Vivare maart 2008 (hierna: algemene huurvoorwaarden) staat onder meer het volgende.












In september/ oktober 2016 start de politie een onderzoek naar een woninginbraak in [plaats 1] , waarbij [naam vriend gedaagde] (hierna: [naam vriend gedaagde] ), de vriend van [gedaagde] , en de broer van [gedaagde] als verdachten worden aangemerkt. Naar aanleiding van het onderzoek worden op last van de Officier van Justitie [naam vriend gedaagde] en de broer van [gedaagde] aangehouden in het gehuurde.
In het rapport ten behoeve van derden (hierna: rapport) van [naam brigadier van politie] brigadier van  politie eenheid Oost-Nederland van 21 januari 2017 staat onder meer het volgende.










-
-
-

-
-
-
-

-
-
-

-

-

-

-



Vivare heeft gevorderd, uitvoerbaar bij voorraad:
1. de tussen partijen bestaande huurovereenkomst met betrekking tot de woning aan de [adres gehuurde] te ontbinden;
2. [gedaagde] te veroordelen om binnen veertien dagen na betekening van het in deze te wijzen vonnis de woning aan de [adres gehuurde] met alle personen en zaken die zich daar bevinden te ontruimen en te verlaten en aldus ontruimd en verlaten te houden en onder afgifte van de sleutels ter vrije en algehele beschikking van Vivare te stellen;
3. [gedaagde] te veroordelen in de proces- en nakosten.
Vivare heeft haar vorderingen gebaseerd, tegen de achtergrond van de vaststaande feiten, op de volgende – zakelijk – weergegeven stellingen. [gedaagde] heeft in strijd met het bepaalde in artikel 2 van de huurovereenkomst, artikel  6.3, 6.5 en 6.7 van de algemene huurvoorwaarden en de artikelen 7:213 en 7:219 Burgerlijk Wetboek (hierna: BW) gehandeld. Zij heeft zich niet als goed huurder gedragen. Ingevolge het bepaalde in artikel 7:219 BW is [gedaagde] ook aansprakelijk voor de gedragingen van derden, waaronder [naam vriend gedaagde] en haar broer, die met haar goedvinden het gehuurde gebruikt of zich daarin met haar goedvinden bevindt. De overtredingen, waaronder de aanwezigheid van gestolen zaken in het gehuurde, de aanwezigheid van hennepplanten en het verkopen/verhandelen van softdrugs vanuit en in de directe omgeving van het gehuurde, leveren een aan [gedaagde] toerekenbare tekortkoming in de nakoming van de huurovereenkomst op, die zodanig ernstig is dat volgens Vivare van haar niet verlangd kan worden de huurovereenkomst te laten voortduren. Dit klemt volgens Vivare te meer daar zij ook op dient te komen voor het rustig woongenot van de omwonenden, eveneens huurders van haar. Dat er slechts vijf hennepplanten in de woning zijn aangetroffen en het Openbaar Ministerie niet tot vervolging overgaat als er sprake is van een hoeveelheid planten van vijf of minder, maakt volgens Vivare nog niet dat [gedaagde] niet in strijd heeft gehandeld met het bepaalde in artikel 6 lid 7 van de algemene huurvoorwaarden
[gedaagde] heeft de vordering gemotiveerd weersproken. Op dit verweer wordt hierna – voor zover van belang voor onderhavige zaak – ingegaan.
Het geschil tussen partijen spitst zich met name toe op de vraag of [gedaagde] kan worden aangesproken op de door Vivare gestelde tekortkoming in de nakoming en of deze dusdanig is dat van Vivare niet meer verlangd kan worden de huurovereenkomst met [gedaagde] voort te zetten.
Vooropgesteld dient te worden dat – op grond van artikel 6:265 lid 1 BW – iedere tekortkoming van een partij in de nakoming van haar verplichtingen uit een overeenkomst aan de andere partij de bevoegdheid geeft om de overeenkomst geheel of gedeeltelijk te ontbinden, tenzij de tekortkoming gezien haar bijzondere aard of geringe betekenis de ontbinding niet rechtvaardigt.
Voor een beroep op ontbinding op de voet van artikel 6:265 BW is wel vereist dat de partij tegen wie op die bepaling een beroep wordt gedaan in de nakoming van haar verplichtingen tekort is geschoten, maar niet dat de tekortkoming ook aan die partij toerekenbaar is. De kantonrechter is, in tegenstelling tot wat [gedaagde] heeft betoogd en mede gelet op artikel 12 van de algemene huurvoorwaarden, van oordeel dat [gedaagde] ook aansprakelijk kan worden gesteld voor gedragingen van hen die het gehuurde met haar  goedvinden gebruiken of zich met haar goedvinden daarop bevinden, mede krachtens het bepaalde in artikel 7:219 BW. Bij toepassing van artikel 7:219 BW (en artikel 12 van de algemene huurvoorwaarden) dient immers met het volgende rekening te worden gehouden. De Hoge Raad heeft in zijn arrest van 22 juni 2007 (NJ 2008, 352) overwogen dat het bepaalde in artikel 7:219 BW niet met zich brengt dat een verzoek tot beëindiging van een huurovereenkomst reeds toewijsbaar is op de enkele grond dat personen die met goedvinden van de huurder het gehuurde gebruiken of zich daarop bevinden gedragingen hebben verricht die weliswaar niet tot schade aan het gehuurde hebben geleid, maar die, als zij zouden zijn verricht door de huurder, in strijd zouden zijn met diens verplichting zich als een goed huurder te gedragen en bovendien voldoende ernstig zijn om beëindiging van de huurovereenkomst te rechtvaardigen. Beslissend is of geoordeeld moet worden dat de huurder zich, in het licht van die gedragingen zelf niet als een goed huurder heeft gedragen. Daarvan is in elk geval sprake indien de huurder van (het voornemen tot) die gedragingen op de hoogte was of daarmee ernstig rekening had te houden, maar heeft nagelaten de in verband daarmee redelijkerwijs van hem te verlangen maatregelen te treffen.
De kantonrechter is, mede gelet op de inhoud van het rapport van politie (r.ov. 2.3.), van oordeel dat [gedaagde] aansprakelijk is voor de gedragingen van haar vriend en broer die het gehuurde met haar goedvinden gebruiken of zich met haar goedvinden daarin bevinden. Immers, door [gedaagde] is niet (gemotiveerd) weersproken dat [naam vriend gedaagde] en haar broer gestolen goederen in de woning en de schuur hadden opgeslagen. Dat [naam vriend gedaagde] slechts voor één inbraak is veroordeeld, zoals door [gedaagde] is aangevoerd, doet daaraan niets af. Vast staat immers dat in de woning en de schuur diverse goederen zijn aangetroffen die afkomstig zijn van verschillende (woning)inbraken in de (directe) nabijheid van de woning. Naar het oordeel van de kantonrechter had [gedaagde] bedacht moeten zijn op verdachte omstandigheden. Dat [gedaagde] niet actief betrokken was bij de inbraken, doet daaraan niets af. Immers, uit het rapport (r.ov. 2.3.) van de politie blijkt dat de wijkagent [naam vriend gedaagde] en [gedaagde] diverse malen heeft aangesproken op verdachte situaties rondom de woning. Daarbij heeft de wijkagent haar ook gewaarschuwd en aangesproken op haar verantwoordelijkheden als hoofdhuurster. [gedaagde] had, naar aanleiding daarvan, bedacht moeten zijn op verdachte omstandigheden en er op toe moeten zien dat er geen gestolen goederen in de woning werden opgeslagen. Dit klemt te meer daar [gedaagde] niet (gemotiveerd) heeft betwist dat er ten tijde van de inval in de schuur drie elektrische fietsen stonden en dat zij heeft verklaard dat zij op een van die fietsen heeft gereden. Dat [naam vriend gedaagde] heeft aangegeven dat hij die fiets van een kennis had geleend, zoals door [gedaagde] is aangevoerd, doet, gelet op de eerdere waarschuwingen, aan voorgaande niets aan af. Naar het oordeel van de kantonrechter staat, gelet op al het voorgaande, voldoende vast dat [gedaagde] haar zorgplicht ten opzichte van het gehuurde heeft verzaakt. Dat [gedaagde] mogelijkerwijs, zoals dat op de comparitie van partijen aan de orde is geweest, niet bij machte is om weerstand te bieden aan haar vriend omdat hij haar heeft verzorgd na een operatie, doet aan deze aansprakelijkheid niet af.
De kantonrechter is, mede gelet op hetgeen hiervoor reeds is overwogen en het bepaalde in artikel 6:265 lid 1 BW juncto artikel 7:219 BW (artikel 12 algemene huurvoorwaarden), van oordeel dat de vordering tot ontbinding van de huurovereenkomst en de ontruiming van de woning in beginsel moet worden toegewezen. Dit is alleen anders
indien de tekortkoming gezien haar bijzondere aard of geringe betekenis deze ontbinding met haar gevolgen niet rechtvaardigt.
Het woonbelang van [gedaagde] is op zichzelf genomen evident. Dit is echter, gelet op al het voorgaande, niet voldoende om alsnog afwijzing van de vorderingen van Vivare te rechtvaardigen. Daarbij betrekt de kantonrechter dat Vivare gehouden is de omwonenden van [gedaagde] , ook huurders van Vivare, het ongestoord woongenot te verschaffen. De kantonrechter neemt hierbij ook in overweging dat [gedaagde] weliswaar heeft betwist dat [naam vriend gedaagde] softdrugs heeft verkocht vanuit de woning en de directe omgeving daarvan, maar de kantonrechter hecht meer waarde aan de bevindingen van de politie en de verklaringen van buurtbewoners, zoals vastgelegd in het voornoemde rapport (r.ov. 2.3.). Dat [naam vriend gedaagde] (nog) niet veroordeeld is doet daar niets aan af.  De persoonlijke omstandigheden van [gedaagde] , waaronder posttraumatische stressstoornis en het feit dat zij woning bij urgentie toegewezen heeft gekregen wegens huiselijk geweld, leiden ook niet tot een ander oordeel. Voor zover [gedaagde] nog heeft verzocht om toepassing van het bepaalde in artikel 7:280 BW overweegt de kantonrechter dat toepassing van die bepaling slechts mogelijk is indien sprake is van een tekortkoming in de nakoming van een verplichting die zich leent voor herstel. Daarvan is hier geen sprake. Voor zover [gedaagde] haar verzoek niet heeft gegrond op het bepaalde in artikel 7:280 BW overweegt de kantonrechter dat haar situatie reeds is betrokken bij de afweging in het kader van het beroep op de ‘tenzij-bepaling’ van artikel 6:265 lid 1 BW, zodat ook om die reden het beroep op een terme de graçe moet worden afgewezen.
De kantonrechter wijst, gelet op hetgeen hiervoor reeds is overwogen, de vordering tot ontbinding van de huurovereenkomst en ontruiming van het gehuurde toe. Wel ziet de  kantonrechter in de persoonlijke omstandigheden van [gedaagde] aanleiding om de termijn van ontruiming op 4 weken te stellen.
[gedaagde] wordt in het ongelijk gesteld en moet daarom de proces- en nakosten dragen. De nakosten worden toegewezen tot een half salarispunt van het toegewezen salaris met een maximum van € 100,00.
De kantonrechter





Dit vonnis is gewezen door de kantonrechter mr. A.J. Weerkamp-Beens en in het openbaar uitgesproken op 9 augustus 2017
"
ECLI_NL_RBROT_2018_9381.xml|True|"ontbinding huurovereenkomst en ontruiming woning, 19 hennepplanten, aanwijzing opiumwet, geen zeer bijzondere woonomstandigheden
zaaknummer: 6866931 \ CV EXPL  18-16357
uitspraak: 9 november 2018

in de zaak van
de stichting

gevestigd te Rotterdam,
eiseres,
gemachtigde: M.S.H.M. van Woerkom,
tegen

woonplaats: [woonplaats] ,
gedaagde,
gemachtigde: mr. J.M. McKernan.
Partijen worden hierna aangeduid als “Vestia” en “ [gedaagde] ”.
Het verloop van de procedure volgt uit de volgende processtukken, waarvan de kantonrechter kennis heeft genomen:
het exploot van dagvaarding van 24 april met producties;
de conclusie van antwoord met producties;
het tussenvonnis van 17 juli 2018 waarin een comparitie van partijen is bepaald;
de door Vestia op 14 augustus 2018 in het geding gebrachte nadere producties;
het proces-verbaal van de op 15 augustus 2018 gehouden comparitie van partijen, en
de aktes van beide partijen ten behoeve van de rolzitting van 11 september 2018.
De datum voor de uitspraak van dit vonnis is nader bepaald op heden.
[gedaagde] huurt sinds 1 mei 2003 van Vestia de woning aan de [adres]
te [woonplaats] .
De maandelijkse huurprijs voor de woning bedroeg tot 1 juli 2018 € 475,13 en bedraagt vanaf 1 juli 2018 € 490,81 inclusief servicekosten en bijkomende kosten.
Bij een inval in de woning op 5 april 2018 naar aanleiding van een anonieme tip trof de politie een hennepkwekerij aan. Uit het hennepinformatiebericht van de politie van 11 april 2018 blijkt dat zij in de woning onder andere heeft aangetroffen 19 hennepplanten, 80 gram henneptoppen, 2 assimilatielampen, 4 overige lampen, een koolstoffilter, 1 slakkenhuisventilator, diverse ventilatoren en voeding behorende bij hennepteelt.
Vestia heeft [gedaagde] bij brief van 6 april 2018 gesommeerd om zijn huurovereenkomst op te zeggen vanwege de aangetroffen hennepkwekerij.
Vestia heeft geen reactie van [gedaagde] op voornoemde brief of een opzegging van de huurovereenkomst van [gedaagde] ontvangen.
Vestia heeft bij dagvaarding gevorderd bij vonnis, uitvoerbaar bij voorraad:
de huurovereenkomst tussen partijen te ontbinden;
[gedaagde] te veroordelen om binnen drie dagen na het in deze te wijzen vonnis de woning te ontruimen en verlaten zoals in de dagvaarding is omschreven;
[gedaagde] te veroordelen om tegen behoorlijk bewijs van kwijting aan Vestia te betalen de lopende maandelijkse huurverplichtingen dan wel vervangende schadevergoeding vanaf mei 2018 tot aan het tijdstip van de daadwerkelijke ontruiming van het gehuurde, een ingegane maand voor een volle gerekend, te vermeerderen met de wettelijke rente vanaf de vervaldag van elke termijn;
[gedaagde] te veroordelen in de kosten van de procedure.
Aan haar vordering legt Vestia - zakelijk weergegeven en voor zover thans van belang - ten grondslag dat [gedaagde] in strijd heeft gehandeld met artikel 7:213 en 7:214 BW, alsmede met de algemene voorwaarden, door een in werking zijnde hennepplantage in de woning aanwezig te hebben.
[gedaagde] betwist de vordering. Op hetgeen hij in dat kader aanvoert wordt hierna - indien van belang voor de beoordeling - ingegaan.
Het beoordelingskader van de vordering tot ontbinding van de huurovereenkomst wordt gegeven in artikel 6:265 lid 1 BW:
Vast staat dat er op 5 april 2018 in de woning van [gedaagde] een hennepkwekerij is aangetroffen met 19 planten. Bij zo’n hoeveelheid wordt er ingevolge het bepaalde in de Aanwijzing Opiumwet in beginsel vanuit gegaan dat er sprake is van beroeps- of bedrijfsmatige teelt. [gedaagde] heeft, ondanks dat hij daartoe in de gelegenheid is gesteld, nagelaten om zijn stelling dat hij de plantjes voor eigen gebruik teelde in verband met zijn medische situatie te onderbouwen. Mede gelet op de mate van professionaliteit van de aangetroffen materialen wordt er in deze procedure daarom vanuit gegaan dat sprake was van bedrijfsmatige teelt. Dat wordt gekwalificeerd als een daad van gevaarzetting en is - conform bestendige jurisprudentie - in strijd met goed huurderschap. Dat levert een tekortkoming op in de nakoming van de huurovereenkomst. Daaraan doet niet af dat de stroom legaal is verkregen en dat [gedaagde] (naar eigen zeggen) een opleiding elektrotechniek heeft genoten. Het blijft in het kader van de veiligheid een op amateuristische wijze aangelegde stroomvoorziening, te weten niet door een professioneel bedrijf uitgevoerd. Bovendien is een woning per definitie geen geschikte plek voor een hennepkwekerij, hoe die ook is aangelegd.
Bij de beantwoording van de vraag of voornoemde tekortkoming de ontbinding van de huurovereenkomst rechtvaardigt spelen alle omstandigheden van het geval een rol. [gedaagde] heeft aangevoerd dat zijn belang op behoud van de woning dient te prevaleren boven de door Vestia gestelde belangen. Vestia heeft als haar belangen aangevoerd dat zij zorg dient te dragen voor de leefbaarheid en veiligheid in de omgeving van de woning. Zij wenst bovendien haar zero tolerance beleid op het punt van hennepkwekerijen te handhaven, omdat het exploiteren van een hennepkwekerij in een woning slecht is voor het imago van de buurt waarin de woning is gelegen en de verhuurbaarheid van de betreffende woning alsmede omliggende woningen vermindert. De aanwezigheid van de aangetroffen hoeveelheid hennepplanten alsmede het belang van de door Vestia aangevoerde omstandigheden is door [gedaagde] niet weersproken. [gedaagde] heeft aangevoerd dat hij ondanks de aanwezigheid van een hennepkwekerij in de woning zou mogen blijven omdat hij aangewezen is op een sociale huurwoning omdat hij in de bijstand zit, altijd zijn huur op tijd betaalt en zijn ouders om de hoek wonen en hij hen verzorgt. Vestia heeft niet weersproken dat [gedaagde] zijn huur altijd tijdig en volledig heeft voldaan. De juistheid van de overige door [gedaagde] aangevoerde belangen is door Vestia bij gebrek aan wetenschap betwist. Daarop heeft [gedaagde] in het geheel niet gereageerd en ook enige onderbouwing met stukken ontbreekt, zodat niet van de juistheid van de door hem gestelde belangen uitgegaan kan worden. Dat laat onverlet dat ook als daarvan wel uitgegaan kon worden die omstandigheden in deze procedure niet van voldoende gewicht zijn om op te wegen tegen de door Vestia gestelde belangen. Daarbij komt dat de door [gedaagde] aangehaalde jurisprudentie, op grond waarvan volgens [gedaagde] afwijzing van de vordering van Vestia zou moeten volgen, ziet op hennepkwekerijen van 5 tot maximaal 10 planten en daarom reeds gelet op de omvang niet vergelijkbaar is met deze casus. Bovendien spelen alle omstandigheden van het geval altijd een rol bij een belangenafweging, zodat ook om die reden oordelen uit de genoemde uitspraken niet per definitie doorwerken in andere procedures.
De tekortkoming van [gedaagde] in de nakoming van de huurovereenkomst rechtvaardigt naar het oordeel van de kantonrechter de ontbinding van de huurovereenkomst. Er is niet overtuigend gebleken van (zeer) bijzondere woonomstandigheden die tot het oordeel nopen dat een ontbinding en ontruiming naar maatstaven van redelijkheid en billijkheid onaanvaardbaar zou zijn. De ontbinding van de huurovereenkomst en de ontruiming van de woning worden dan ook toegewezen. De ontruimingstermijn wordt vastgesteld op 14 dagen na de datum van dit vonnis.
Gelet op dit oordeel behoeft de toepasselijkheid van de algemene voorwaarden geen bespreking. Dat geldt ook voor de opgeworpen vraag of er (ook) sprake is van handelen in strijd met artikel 7:214 BW.
[gedaagde] heeft de vordering van Vestia om de lopende maandelijkse huurverplichtingen dan wel vervangende schadevergoeding te betalen onweersproken gelaten. Vanuit proceseconomisch oogpunt wordt de gevorderde betaling van huurpenningen vanaf mei 2018 tot de dag van daadwerkelijke ontruiming eveneens toegewezen, zoals hierna bepaald.
[gedaagde] wordt als de in het ongelijk gestelde partij veroordeeld in de kosten van de procedure.
De kantonrechter:
ontbindt de bovengenoemde huurovereenkomst tussen partijen en veroordeelt [gedaagde] om binnen 14 dagen na de uitspraak van dit vonnis de woning te ontruimen en verlaten met alle personen en zaken die zich vanwege [gedaagde] daar bevinden en het gehuurde onder overgave van de sleutels ter beschikking van Vestia te stellen;
veroordeelt [gedaagde] om tegen behoorlijk bewijs van kwijting te betalen de maandelijkse huurtermijnen vanaf mei 2018 tot het tijdstip van ontruiming, waarbij een ingegane maand voor een volle wordt gerekend, een en ander te vermeerderen met de wettelijke rente vanaf de vervaldata van iedere huurtermijn tot de dag van algehele voldoening;
veroordeelt [gedaagde] in de proceskosten, tot aan deze uitspraak aan de zijde van Vestia vastgesteld op € 119,00 aan griffierecht, € 99,91 aan dagvaardingskosten en € 400,00 aan salaris voor de gemachtigde;
verklaart dit vonnis uitvoerbaar bij voorraad en wijst af het meer of anders gevorderde.
Dit vonnis is gewezen door mr. H.M. van de Ven en uitgesproken ter openbare terechtzitting.
703
"
ECLI_NL_RBLIM_2017_577.xml|True|"Kort geding. Bewoners eigendomswoning ervaren overlast van buren. Zij vorderen de verhuurder van de woning van de buren te veroordelen tot ontruiming van de woning en om de buren te veroordelen tot staken van de overlast.
Onrechtmatig handelen verhuurder? De gestelde overlast is onderbouwd met logboek, anonieme verklaringen almede beeld- en geluidsopnames. Onvoldoende zekerheid over gestelde overlast om gevorderde voorzieningen toe te wijzen.

Burgerlijk recht
Zittingsplaats Maastricht
zaaknummer / rolnummer: C/03/229411 / KG ZA 16/649

in de zaak van
en
2.
beiden wonend te [woonplaats 1] ,
eisers,
advocaat mr. G.A.M.F. Spera te Heerlen,
tegen
wonend te [woonplaats 2] ,
gedaagde,
advocaat mr. J.J. Baltus,
en
3.
beiden wonend te [woonplaats 1] ,
gedaagden,
advocaat mr. G.J.A.F. Beulen.
Partijen zullen hierna ook [eiser] (in mannelijk enkelvoud), [gedaagde sub 1] en [gedaagde sub 2 en 3] (in mannelijk enkelvoud) genoemd worden.
Het verloop van de procedure blijkt uit:
de dagvaarding met producties 1 tot en met 10
de bij brief van 6 januari 2017 ingediende producties 11 tot en met 15
de akte depot van de zijde van [eiser]
de mondelinge behandeling op 9 januari 2017, waarbij [eiser] is bijgestaan door mr. K.M.C. Jansen, kantoorgenoot van mr. Spera
de pleitnota’s van [gedaagde sub 1] en [gedaagde sub 2 en 3] .
Ten slotte is vonnis bepaald.

[eiser] woont met zijn gezin sinds december 2006 in de woning aan het adres [adres 1] te [woonplaats 1] . [gedaagde sub 1] is eigenaar van de woning aan het adres [adres 2] te [woonplaats 1] . Deze woningen zijn als zogenoemde twee-onder-een- kap-woningen met elkaar verbonden.
De woning van [gedaagde sub 1] staat te koop. Hij heeft sedert februari 2016 zijn woning tijdelijk verhuurd aan [gedaagde sub 2 en 3] op grond van de Leegstandswet.
Vanaf maart 2016 heeft [eiser] bij [gedaagde sub 2 en 3] en [gedaagde sub 1] regelmatig melding gemaakt van volgens hem door [gedaagde sub 2 en 3] veroorzaakte (geluids)overlast.
[eiser] heeft voorts regelmatig bij de wijkagent (destijds) [naam wijkagent 1] (hierna: [naam wijkagent 1] ) althans meer in het algemeen bij de politie geklaagd over de door hem ervaren overlast van [gedaagde sub 2 en 3] .
Op 14 mei 2016 hebben [eiser] en [gedaagde sub 2 en 3] een gesprek gehad over door [eiser] ervaren (geluids)overlast van [gedaagde sub 2 en 3] .
Op 8 november 2016 heeft [naam wijkagent 1] aan [eiser] , [gedaagde sub 1] en [gedaagde sub 2 en 3] een bemiddelingsgesprek voorgesteld.
Bij brief van 11 november 2016 heeft de advocaat van [eiser] [gedaagde sub 1] verzocht en gesommeerd om [gedaagde sub 2 en 3] te sommeren de overlast te staken en gestaakt te houden.
Nadat [eiser] in de nacht van 12 op 13 november 2016 bij de politie melding heeft gemaakt van overlast, is de politie ter plaatse geweest.
Bij e-mailbericht van 14 november 2016 heeft [naam wijkagent 1] [eiser] medegedeeld dat [gedaagde sub 2 en 3] en [gedaagde sub 1] het bemiddelingsgesprek willen aangaan zonder aanwezigheid van de advocaat van [eiser] .
Op 15 november 2016 heeft een gesprek plaatsgevonden tussen [gedaagde sub 1] en [eiser] , waarbij [eiser] [gedaagde sub 1] heeft gevraagd om diezelfde avond tot een structurele oplossing ten aanzien van de door [eiser] ervaren (geluids)overlast van [gedaagde sub 2 en 3] te komen. [gedaagde sub 1] heeft vervolgens om meer tijd gevraagd, waarna [eiser] rechtsmaatregelen heeft aangekondigd.
Sinds eind november/begin december 2016 is [naam wijkagent 2] de opvolger van [naam wijkagent 1] als wijkagent.
Op 6 januari 2017 zouden partijen alsnog een bemiddelingsgesprek hebben. Dit gesprek is niet doorgegaan. Het gesprek is vervolgens ingepland op 11 of 16 januari 2017.
[eiser] vordert  samengevat -:
[gedaagde sub 1] te veroordelen om met ingang van de datum van dit vonnis tot ontruiming van de door [gedaagde sub 2 en 3] gehuurde woning over te gaan, althans hem te verplichten ervoor zorg te dragen, althans zodanige maatregelen te nemen, dat de door [gedaagde sub 2 en 3] structureel veroorzaakte overlast en onrechtmatig handelen gestaakt worden (gehouden),
[gedaagde sub 2 en 3] te veroordelen om met ingang van de datum van dit vonnis de structurele overlast en de onrechtmatige gedragingen jegens [eiser] te staken en gestaakt te houden,
[gedaagde sub 1] en [gedaagde sub 2 en 3] te veroordelen tot betaling van een dwangsom van € 1.000,00 (althans een door de voorzieningenrechter te bepalen bedrag) voor iedere dag of gedeelte daarvan dat “gedaagden sub 1 en sub 2 met de vorderingen” hierboven onder 1. en 2. in gebreke blijven,
[eiser] te machtigen het vonnis zo nodig met behulp van de sterke arm ten uitvoer te leggen,
[gedaagde sub 1] en [gedaagde sub 2 en 3] te veroordelen tot betaling van de kosten van dit geding, alsmede de nakosten.
Ter onderbouwing van zijn vordering voert [eiser] (samengevat) het volgende aan.
Hij heeft tot maart 2016 geen overlast uit de naburige woning ervaren. Sinds [gedaagde sub 2 en 3] in de woning woont, wordt [eiser] voortdurend en met name ’s nachts geconfronteerd met veel lawaai afkomstig van [gedaagde sub 2 en 3] . Het gaat dan om het schuiven van meubels, scheldpartijen, televisiegeluiden en/of muziek, aanhoudend hondengeblaf en -gehuil, geluid van de rolluiken, luidruchtige mensen, klusgeluiden en gehuil en geschreeuw van de twee kinderen (drie en vijf jaar) van [gedaagde sub 2 en 3] . Als gevolg hiervan kan het gezin van [eiser] (met twee minderjarige kinderen van zeven en tien jaar) ’s nachts niet doorslapen. [eiser] wordt, als hij [gedaagde sub 2 en 3] op de overlast aanspreekt, agressief door [gedaagde sub 2 en 3] bejegend en hij is zelfs door [gedaagde sub 2 en 3] in het gezicht gespuugd. Ondanks de vele meldingen van de overlast en het geplande bemiddelingsgesprek blijft [gedaagde sub 2 en 3] voornoemde overlast veroorzaken. [eiser] stelt dat [gedaagde sub 2 en 3] onrechtmatig handelt jegens hem aangezien door de overlast zijn woongenot wordt verstoord en er stelselmatig inbreuk gemaakt wordt op zijn recht op een persoonlijke levenssfeer. [gedaagde sub 2 en 3] heeft namelijk het oogmerk [eiser] lastig te vallen en vrees aan te jagen. Ook [gedaagde sub 1] handelt onrechtmatig jegens [eiser] doordat hij onvoldoende optreedt tegen [gedaagde sub 2 en 3] om ervoor te zorgen dat de overlast wordt gestaakt (gehouden). Daarnaast, zo stelt [eiser] , handelt [gedaagde sub 1] in strijd met art. 5:37 BW omdat ingevolge deze bepaling een eigenaar van een erf geen hinder mag toebrengen door (onder meer) het verspreiden van rumoer.
[gedaagde sub 1] en [gedaagde sub 2 en 3] voeren verweer.
Op de stellingen van partijen wordt hierna, voor zover van belang, nader ingegaan.
Ter zitting is door [eiser] desgevraagd medegedeeld dat in onderdeel 3 van de hiervoor weergegeven samenvatting van de vordering een kennelijke schrijffout is gemaakt. In plaats van “gedaagden sub 1 en sub 2” dient gelezen te worden “gedaagden sub 1, sub 2 en sub 3”. Door [gedaagde sub 1] en [gedaagde sub 2 en 3] is hiertegen desgevraagd geen bezwaar gemaakt. De voorzieningenrechter zal derhalve van de door [eiser] gestelde correctie uitgaan.
De aard, omvang en duur van de door [eiser] gestelde overlast en inbreuk op zijn woongenot zijn zodanig, dat naar het oordeel van de voorzieningenrechter het spoedeisend belang van [eiser] bij de gevorderde voorzieningen vast staat. Voor zover door [gedaagde sub 2 en 3] is aangevoerd dat [eiser] geen spoedeisend belang heeft aangezien hij reeds vanaf maart 2016 overlast ervaart, moet dat verweer worden verworpen. Het enkele gegeven dat [eiser] niet onverwijld na de eerste door hem ervaren overlast in maart 2016 een kort gedingprocedure heeft gestart, maakt niet dat het spoedeisend belang is komen te vervallen. [eiser] beroept zich op structurele overlast en behoefde niet onmiddellijk na de eerste door hem ervaren overlast een kort gedingprocedure te starten.  Daar komt nog bij dat [eiser] (onbetwist) in de periode van maart 2016 tot en met december 2016 heeft gepoogd [gedaagde sub 2 en 3] en [gedaagde sub 1] buiten rechte ertoe te bewegen de gestelde overlast te (laten) staken. Volgens [eiser] zijn die pogingen tevergeefs geweest, zodat ook hieruit volgt dat het spoedeisend belang niet door tijdsverloop is komen te vervallen.
[gedaagde sub 2 en 3] betoogt dat [eiser] geen voorlopige voorziening vordert, maar “een uitspraak ten principale”. De zaak is daarom volgens [gedaagde sub 2 en 3] niet geschikt om in kort geding te worden beslist. Dit verweer moet worden verworpen. De voorzieningenrechter overweegt in dat verband dat de vorderingen niet declaratoir van aard zijn. Ook strekken de vorderingen niet tot een definitieve vaststelling van de rechtsverhouding tussen partijen. [eiser] vorderingen hebben hooguit een ordenende functie, met als doel een voorziening te treffen in afwachting van een (eventueel) in een bodemprocedure te nemen beslissing omtrent de onrechtmatigheid van de door [eiser] gestelde overlast.
[gedaagde sub 2 en 3] betoogt voorts dat de zaak zich niet leent voor een kort geding omdat [eiser] onvoldoende onderbouwing heeft gegeven van de gestelde en door [gedaagde sub 2 en 3] betwiste overlast. [gedaagde sub 1] heeft een soortgelijk verweer gevoerd. Dit verweer slaagt wel. Dienaangaande wordt als volgt overwogen.
Voor toewijzing van de gevorderde voorzieningen is (onder meer) vereist dat met een grote mate van zekerheid kan worden aangenomen dat in een bodemprocedure zal worden vastgesteld dat [gedaagde sub 2 en 3] zodanige structurele (geluids)overlast veroorzaakt dat hij daardoor onrechtmatig handelt jegens [eiser] . [eiser] heeft de gestelde overlast onderbouwd met door een door hemzelf opgesteld logboek. In dat logboek doet [eiser] verslag van de volgens hem door [gedaagde sub 2 en 3] veroorzaakte (geluids)overlast in de periode van maart 2016 tot en met 3 januari 2017. Ook heeft [eiser] diverse (geanonimiseerde) schriftelijke verklaringen van derden (met name buurtbewoners) overgelegd en een USB-stick met een geluidsopname en vier filmopnames (waarvan twee identiek). Ter zitting is de geluidsopname beluisterd en zijn de filmopnames bekeken. De voorzieningenrechter is van oordeel dat uit de geluidsopname niet blijkt van de gestelde door [gedaagde sub 2 en 3] veroorzaakte geluidsoverlast. Ook uit de filmopnames (zonder geluid), die kennelijk op oudejaarsavond 2016 zijn gemaakt, blijkt niet van de door [eiser] gestelde overlast. Op de twee identieke filmopnames is te zien dat vuurwerk wordt afgestoken en dat dit vuurwerk in de nabijheid van enkele geparkeerde auto’s tot ontploffing komt. Zelfs indien dit door [gedaagde sub 2 en 3] is gedaan (hetgeen hij ontkent) is dit niet als onrechtmatige overlast jegens [eiser] te betitelen. De overige twee filmopnames laten zien dat er enkele personen voor de woning van [gedaagde sub 2 en 3] en/of [eiser] in (wellicht verhit) gesprek zijn. Ook die beelden kunnen, omdat ze te onduidelijk zijn, niet bijdragen aan het bewijs van de door [eiser] gestelde overlast. Dat geldt evenzeer voor de door [eiser] overgelegde verklaringen van derden. Namens [gedaagde sub 2 en 3] en [gedaagde sub 1] is terecht aangevoerd dat die verklaringen buiten beschouwing gelaten moeten worden, althans dat daar geen waarde aan gehecht kan worden, aangezien deze verklaringen geanonimiseerd zijn waardoor [gedaagde sub 2 en 3] en [gedaagde sub 1] , die de door [eiser] gestelde ernstige overlast bestrijden, te zeer in hun mogelijkheden om verweer te voeren worden belemmerd. Voor het overige heeft [eiser] de gestelde overlast dus enkel onderbouwd met het door hemzelf opgestelde logboek. Verklaringen van met name genoemde derden en/of buurtbewoners die de stellingen van [eiser] kunnen ondersteunen ontbreken dus. Weliswaar heeft [eiser] nog een verklaring overgelegd van de buurvrouw, mevrouw [naam buurvrouw] (productie 14 bij dagvaarding). Deze verklaring, die niet is ondertekend ziet echter uitsluitend op hetgeen op oudejaarsavond 2016 is voorgevallen. Ook een verklaring en/of een mutatierapport van de politie/wijkagent [naam wijkagent 1] en/of [naam wijkagent 2] ter verdere onderbouwing van de gestelde overlast ontbreken. In wezen is het derhalve het woord van [eiser] tegen dat van [gedaagde sub 2 en 3] . Er is thans geen grond om meer gewicht toe te kennen aan de stelling van [eiser] dan aan de betwisting van [gedaagde sub 2 en 3] . Hieruit volgt dat in deze procedure onvoldoende zekerheid bestaat dat in een bodemprocedure geoordeeld zal worden dat [gedaagde sub 2 en 3] structurele onrechtmatige overlast jegens [eiser] veroorzaakt. [eiser] heeft nog aangevoerd dat, ondanks zijn verzoeken daartoe, door [naam wijkagent 2] geen mutatierapport aan hem verstrekt is en dat de verklaringen zijn geanonimiseerd uit angst voor represailles van [gedaagde sub 2 en 3] , maar dit leidt niet tot een ander oordeel. Op grond van deze overwegingen zal de vordering onder 2. afgewezen worden.
Ten aanzien van de vordering onder 1. heeft [gedaagde sub 1] het principiële verweer gevoerd dat dit reeds niet toewijsbaar is omdat hij niet (ook) de verhuurder is van de woning van [eiser] . Dit verweer moet worden verworpen. De voorzieningenrechter verwijst in dit verband naar de rechtsoverwegingen 4.2 en 4.2.1 van het arrest van het Gerechtshof ’s-Hertogenbosch van 6 maart 2012 (WR 2012/72). Het gerechtshof heeft daarin (kort gezegd) overwogen dat een verhuurder ook jegens een derde (niet-huurder) onder omstandigheden onrechtmatig handelt indien de verhuurder nalaat adequate maatregelen te nemen tegen de door zijn huurder veroorzaakte onrechtmatige overlast jegens deze derde. De voorzieningenrechter onderschrijft deze overwegingen. Wat hier verder ook van zij, de vordering jegens [gedaagde sub 1] is desondanks niet toewijsbaar omdat thans onvoldoende zekerheid bestaat dat in een bodemprocedure zal worden geoordeeld dat [gedaagde sub 2 en 3] onrechtmatige overlast jegens [eiser] heeft veroorzaakt.
Uit de afwijzing van de vorderingen onder 1. en  2. volgt, dat ook de overige vorderingen van [eiser] afgewezen zullen worden.
[eiser] zal als de in het ongelijk gestelde partij in de proceskosten worden veroordeeld. De kosten aan de zijde van [gedaagde sub 1] worden begroot op:
- griffierecht	€ 	287,00
- salaris advocaat
Totaal	€ 	1.103,00
De kosten aan de zijde van [gedaagde sub 2 en 3] worden op hetzelfde bedrag begroot.
De voorzieningenrechter
wijst de vorderingen af,
veroordeelt [eiser] in de proceskosten, aan de zijde van [gedaagde sub 1] begroot op € 1.103,00 en aan de zijde van [gedaagde sub 2 en 3] eveneens begroot op € 1.103,00.
Dit vonnis is gewezen door mr. M.J.H.A. Venner-Lijten en in het openbaar uitgesproken op 23 januari 2017.
type: RW
"
ECLI_NL_RBROT_2018_4539.xml|True|"Hennepkwekerij in het gehuurde, ontbinding en ontruiming, contractuele boete.
zaaknummer: 6735087 \ CV EXPL  18-9185
uitspraak: 8 juni 2018

in de zaak van
de stichting

gevestigd te Rotterdam,
eiseres bij exploot van dagvaarding van 6 maart 2018,
gemachtigde: mr. E. Boot te Rotterdam,
tegen

woonplaats: [plaatsnaam],
gedaagde,
gemachtigde: mr. E.B. Jobse te Rotterdam.
Partijen worden hierna aangeduid als ‘Havensteder’ respectievelijk ‘[gedaagde]’.
Het verloop van de procedure volgt uit de volgende processtukken, waarvan de kantonrechter kennis heeft genomen:
het exploot van dagvaarding, met producties;
de conclusie van antwoord, met producties.
De kantonrechter heeft de uitspraak van dit vonnis bepaald op heden.
Als enerzijds gesteld en anderzijds erkend, dan wel niet of onvoldoende gemotiveerd weersproken, staat tussen partijen, voor zover van belang, het volgende vast.
Tussen Havensteder als verhuurder en [gedaagde] als huurder bestaat een huurovereenkomst met betrekking tot de woning aan de [adres] (‘het gehuurde’).
Op de huurovereenkomst tussen partijen zijn de algemene huurvoorwaarden van toepassing. Deze kennen onder meer, voor zover relevant, de volgende inhoud:










Op 4 februari 2018 is door de politie- en gemeenteambtenaren een inval gedaan in het gehuurde en is in een slaapkamer van het gehuurde een hennepplantage met 37 hennepplanten en 32,59 kilogram vochtige henneptoppen aangetroffen. De stroom voor de kwekerij was illegaal afgetapt. Verder zijn 12 armaturen, 11 assimilatielampen, een schakelbord, 18 transformatoren, een koolstoffilter, 7 ventilatoren, een opticlimate, een kachel, 2 waterpompen, een hygro-ph/ec-thermometer en 40 drooghekjes aangetroffen.
Bij brief van 9 februari 2018 heeft Havensteder [gedaagde] bericht dat zij, gelet op de aangetroffen hennepplantage, de huurovereenkomst wenst te beëindigen en dat [gedaagde] een gerechtelijke procedure kan voorkomen door uiterlijk 16 februari 2018 de huurovereenkomst op te zeggen.
[gedaagde] heeft bij brief van 12 februari 2018 aan Havensteder medegedeeld dat hij de huurovereenkomst niet opzegt.
Havensteder heeft bij dagvaarding gevorderd bij vonnis, zover mogelijk uitvoerbaar bij voorraad, de huurovereenkomst tussen partijen te ontbinden en [gedaagde] te veroordelen om binnen drie dagen na betekening van het vonnis het gehuurde te ontruimen en hem te veroordelen aan haar te betalen een bedrag van € 2.500,00, te vermeerderen met de wettelijke rente vanaf de vervaldata van de termijnen tot de dag van algehele voldoening, met veroordeling van [gedaagde] in de kosten van de procedure.
Aan haar vordering heeft Havensteder ten grondslag gelegd dat – verkort weergegeven – [gedaagde] zich in strijd met artikel 7:213 BW niet als goed huurder heeft gedragen en tekort is geschoten in de nakoming van zijn verplichtingen uit de huurovereenkomst en de toepasselijke algemene huurvoorwaarden, namelijk artikel 9 leden 5 en 7 van de algemene huurvoorwaarden. [gedaagde] heeft een bedrijfsmatige hennepplantage gehouden in het gehuurde, die risico’s als elektrocutie en brand met zich brengt. Die tekortkomingen rechtvaardigen de ontbinding van de huurovereenkomst en ontruiming van het gehuurde. Op grond van artikel 9 lid 9 van de algemene huurvoorwaarden is [gedaagde] een boete ten bedrage van € 2.500,- verschuldigd aan Havensteder. Havensteder hanteert een zerotolerancebeleid ter zake hennep en heeft er belang bij dit beleid te voeren om te voorkomen dat de leefbaarheid in de buurt negatief beïnvloed wordt en verloedering optreedt.
[gedaagde] heeft geconcludeerd tot afwijzing van de gevorderde ontbinding van de huurovereenkomst en de contractuele boete en heeft verzocht om een eventuele ontruimingstermijn te bepalen op 90 dagen na de betekening van het vonnis. [gedaagde] heeft daartoe – verkort weergegeven – het volgende aangevoerd.
Hij heeft erkend dat hij een hennepplantage in een slaapkamer in het gehuurde heeft gehad, zoals in de dagvaarding uiteen is gezet. Volgens [gedaagde] bedroeg de hoeveelheid natte henneptoppen in het gehuurde echter niet 32,59 kilo, maar 5,46 kilo. Door een pokerverslaving heeft [gedaagde] schulden gemaakt, die hij niet kon betalen van zijn bijstandsuitkering. Derden hebben hem daarom gedwongen om zijn woning ter beschikking te stellen voor een hennepplantage. [gedaagde] zag geen andere oplossing dan zijn akkoord daarvoor te geven. Ter zake de contractuele boete stelt [gedaagde] zich op het standpunt dat die boete, naast de ontruiming, onredelijk bezwarend is en in strijd met de redelijkheid en billijkheid. Ook is die boete in strijd met het ne bis in idem-beginsel vanwege het leedtoevoegende karakter van die boete en het feit dat [gedaagde] al door de strafrechter is vervolgd. De hennepplantage heeft de bestemming van de woning niet veranderd, omdat de plantage slechts 8 weken aanwezig was in de woning.
Vooropgesteld wordt dat iedere tekortkoming van een partij in de nakoming van een van haar verbintenissen de wederpartij de bevoegdheid geeft om de overeenkomst geheel of gedeeltelijk te ontbinden. [gedaagde] heeft erkend dat een hennepplantage is gehouden in het gehuurde. De vraag rijst of het houden van de hennepplantage in het gehuurde een tekortkoming in de nakoming van de huurovereenkomst oplevert.
Vaststaat dat het houden van de hennepplantage in strijd is met artikel 9 lid 5 van de algemene voorwaarden, omdat in strijd met de bestemming van het gehuurde als woonruimte, het gehuurde is gebruikt om een bedrijfsmatige hennepplantage te bedrijven. De stelling van [gedaagde] dat er een kleinere hoeveelheid natte henneptoppen in het gehuurde aanwezig was dan door Havensteder gesteld, doet daar niet aan af. Immers, op grond van de Aanwijzing Opiumwet is er sprake van een bedrijfsmatige teelt bij een hoeveelheid van meer dan vijf hennepplanten en staat vast dat er in het gehuurde 37 hennepplanten zijn aangetroffen. Ook staat vast dat het houden van die hennepplantage in het gehuurde in strijd is met artikel 9 lid 7 van de algemene huurvoorwaarden, bij welke bepaling de huurder is geboden zich te onthouden van het kweken, drogen of knippen en/of verhandelen van hennepplanten. Door het houden van een bedrijfsmatige hennepplantage in het gehuurde is [gedaagde] ook tekortgeschoten in zijn wettelijke verplichting om zich als een goed huurder te gedragen, omdat met de aanwezigheid van een hennepplantage in het gehuurde het risico is gecreëerd dat Havensteder en/of derden daarvan nadeel zouden kunnen ondervinden in de vorm van elektrocutie- en/of brandgevaar. Gelet op het voorgaande wordt dan ook geoordeeld dat het houden van de hennepplantage in het gehuurde meerdere tekortkomingen in de nakoming van de huurovereenkomst oplevert.
[gedaagde] heeft een beroep gedaan op overmacht. Hij heeft daartoe gesteld dat hij vanwege zijn schulden door derden werd gedwongen de hennepplantage in het gehuurde te houden en geen andere oplossing zag dan zijn akkoord daarvoor te geven. Toerekenbaarheid of verwijtbaarheid is echter geen criterium bij de beoordeling of er sprake is van een tekortkoming. In dit verband wordt zijn verweer dan ook gepasseerd.
De tekortkomingen in de nakoming van de huurovereenkomst rechtvaardigen naar het oordeel van de kantonrechter de ontbinding van de huurovereenkomst. [gedaagde] heeft geen feiten en omstandigheden gesteld die tot een ander oordeel leiden. De ontbinding van de huurovereenkomst en de ontruiming van het gehuurde worden dan ook toegewezen en de ontruimingstermijn wordt gesteld op 14 dagen na de datum van dit vonnis.
Ter zake de contractuele boete wordt het volgende overwogen. De wet bepaalt dat de schuldeiser (Havensteder) geen nakoming kan vorderen van het boetebeding, indien de tekortkoming niet aan de schuldenaar ([gedaagde]) kan worden toegerekend. Nu [gedaagde] een beroep heeft gedaan op overmacht, rijst in dit verband wel de vraag of de tekortkomingen in de nakoming van de huurovereenkomst aan hem zijn toe te rekenen. Geoordeeld wordt dat de omstandigheden die [gedaagde] omtrent zijn beroep op overmacht heeft gesteld, omstandigheden zijn die voor zijn rekening en risico komen. Zijn beroep op overmacht slaagt dan ook niet. [gedaagde] is toerekenbaar tekortgeschoten in de nakoming van de huurovereenkomst. Havensteder mag daarom nakoming vorderen van het boetebeding.
Naar het oordeel van de kantonrechter levert het exploiteren van een hennepplantage in het gehuurde een zodanig ernstige tekortkoming op, dat een boete is gerechtvaardigd. In dit verband rijst de vraag of het boetebeding in artikel 9 lid 9 van de algemene huurvoorwaarden een onredelijk bezwarend beding is in de zin van artikel 6:233 sub a BW.
De kantonrechter neemt bij de beoordeling in aanmerking dat het boetebeding niet voor alle tekortkomingen in de nakoming van de huurovereenkomst geldt, maar gericht is gesteld op het verrichten van activiteiten betreffende hennep. Een hennepplantage en het verwerken van hennep is niet alleen een strafbaar feit, maar kan ook gevaar en nadelen opleveren zoals elektrocutie- en/of brandgevaar en verloedering van de buurt. Havensteder heeft dan ook een gerechtvaardigd belang om hierop een boete te stellen om zo huurders ervan te weerhouden dergelijke activiteiten in het gehuurde te verrichten en te voorkomen dat de met die activiteiten samenhangende nadelige gevolgen intreden. Gelet hierop acht de kantonrechter de boete van € 2.500,00, dat is ongeveer 3,5 maand huur, geen onevenredig hoge boete. Het boetebeding is dan ook niet onredelijk bezwarend.
[gedaagde] heeft gesteld dat de boete in strijd is met de redelijkheid en billijkheid. Uit vaste jurisprudentie volgt dat bij de beoordeling van een beroep op de redelijkheid en billijkheid terughoudendheid is geboden. Gesteld noch gebleken is dat er in dit geval uitzonderlijke omstandigheden zijn die dwingen tot een uitzondering op het boetebeding. Het beroep van [gedaagde] op de redelijkheid en billijkheid slaagt dan ook niet.
De stelling van [gedaagde] dat de boete in strijd is met het ne bis in idem-beginsel miskent  dit een strafrechtelijke beginsel is dat toepassing mist in het civiele recht. Een strafrechtelijke veroordeling van [gedaagde] voor het overtreden van de Opiumwet levert geen belemmering op voor een civielrechtelijke veroordeling van [gedaagde] op grond van een tekortkoming in de nakoming van de huurovereenkomst. Zijn verweer op dit punt slaagt dan ook niet.
Het voorgaande brengt mee dat het bedrag van € 2.500,00 aan contractuele boete zal worden toegewezen.
De wettelijke rente over die boete wordt als op de wet gegrond en onbetwist toegewezen vanaf de dag van dagvaarding, omdat voor een andere datum geen deugdelijke grondslag is gesteld.
[gedaagde] wordt als de in het ongelijk gestelde partij veroordeeld in de kosten van de procedure. De verschotten worden vastgesteld op € 99,91 aan explootkosten en € 476,00 aan griffierecht. Aan het salaris van de gemachtigde wordt een punt à € 150,00 toegekend.

De kantonrechter:
ontbindt de bovengenoemde huurovereenkomst tussen partijen en veroordeelt [gedaagde] om binnen 14 dagen na de uitspraak van dit vonnis het gehuurde te ontruimen met alle personen en zaken die zich vanwege [gedaagde] daar bevinden en het gehuurde onder overgave van de sleutels ter beschikking van Havensteder te stellen;
veroordeelt [gedaagde] om aan Havensteder tegen kwijting te betalen € 2.500,00 aan contractuele boete, vermeerderd met de wettelijke rente vanaf de dag van dagvaarding tot aan de dag van algehele voldoening;
veroordeelt [gedaagde] in de proceskosten, tot aan deze uitspraak aan de zijde van Havensteder vastgesteld op € 575,91 aan verschotten en € 150,00 aan salaris voor de gemachtigde;
verklaart dit vonnis uitvoerbaar bij voorraad.
Dit vonnis is gewezen door mr. T.M.J. Smits en uitgesproken ter openbare terechtzitting.
34286
"
ECLI_NL_RBAMS_2018_7828.xml|True|"Vordering tot ontbinding van de huurovereenkomst en ontruiming van het gehuurde wegens verhuur via Airbnb afgewezen.

Afdeling privaatrecht
zaaknummer: 6855495  CV EXPL 18-9068
vonnis van:  20 november 2018
fno.:  562
I n z a k e
gevestigd te Amsterdam
eiseres
nader te noemen: Eigen Haard
gemachtigde: mr. J. Groenewoud
t e g e n
wonend te [woonplaats]
gedaagde
nader te noemen: [gedaagde]
gemachtigde: mr. A.A. Bouwman
De kantonrechter is uitgegaan van de volgende processtukken en/of proceshandelingen:
- dagvaarding van 10 april 2018, met producties- antwoord, met producties;- instructievonnis;- dagbepaling comparitie;- comparitie die heeft plaatsgevonden op 23 oktober 2018. Eigen Haard is vertegenwoordigd door [naam vertegenwoordiger] , vergezeld door de gemachtigde. [gedaagde] is in persoon verschenen, eveneens vergezeld door de gemachtigde. De gemachtigden hebben het woord gevoerd, de gemachtigde van Eigen Haard aan de hand van pleitaantekeningen die zijn overgelegd. Partijen hebben vragen van de kantonrechter beantwoord. Ten slotte is vonnis gevraagd en is een datum voor vonnis bepaald.
1. Als gesteld en niet (voldoende) weersproken staat het volgende vast:
[gedaagde] huurt met ingang van 10 april 2014 van Eigen Haard de woning aan de [adres] te [plaats] (hierna: de woning). Het betreft een sociale huurwoning. De maandelijks verschuldigde huur bedraagt momenteel € 722,19.
De schriftelijk vastgelegde huurovereenkomst houdt – voor zover hier van belang – het volgende in:(…)Het gehuurde is uitsluitend bestemd om te worden gebruikt als woonruimte ten behoeve van huurder (en leden van zijn gezin).(…)
Op de huurovereenkomst zijn de “Algemene voorwaarden sociale woonruimte” van Eigen Haard van toepassing. De algemene voorwaarden houden – voor zover hier van belang – het volgende in:(…)Artikel 101. Huurder gebruikt het gehuurde als een goed huurder overeenkomstig de bestemming woonruimte. (…)2. Huurder bewoont het gehuurde gedurende de huurtijd bij voortduring zelf en heeft er zijn hoofdverblijf. (…)(…)11. Het is huurder verboden het gehuurde, al dan niet tijdelijk, in zijn geheel onder te verhuren of aan derden in gebruik af te staan. (…)12. Het is huurder verboden om een gedeelte van het gehuurde onder te verhuren of in gebruik te geven aan derden tenzij de verhuurder hiervoor vooraf schriftelijk toestemming heeft gegeven.(…)
Eigen Haard heeft eind juni 2017 een melding gekregen dat de woning wordt gebruikt voor verhuur via Airbnb. Eigen Haard heeft naar aanleiding van die melding onderzoek verricht. Eigen Haard heeft op de website van Airbnb een account aangetroffen van ene [naam account] uit [plaats] . “ [naam account] ” is één van de voornamen van [gedaagde] . Bij het account is een profielfoto van [gedaagde] te zien. Verder heeft Eigen Haard 9 recensies aangetroffen met betrekking tot de huur van een slaapkamer in – volgens Eigen Haard – de woning van [gedaagde] . De slaapkamer wordt verhuurd aan twee personen voor € 60,-- per nacht en € 70,-- per nacht in het weekend. Onder de betreffende advertentie staan 9 recensies uit juli 2016, augustus 2016, september 2016 en juni 2017. Verder heeft Eigen Haard schriftelijke verklaringen van omwonenden verkregen, die Eigen Haard in geanonimiseerde vorm heeft overgelegd. In een aantal van die verklaringen wordt melding gemaakt van mensen met rolkoffers of rugzakken die aanbellen bij de woning van [gedaagde] .
Eigen Haard heeft [gedaagde] gesommeerd de huuropzegging op te zeggen. [gedaagde] is niet overgegaan tot opzegging van de huurovereenkomst.
2. Eigen Haard vordert bij vonnis, uitvoerbaar te verklaren bij voorraad, de huurovereenkomst te ontbinden en [gedaagde] te veroordelen de woning te ontruimen, op straffe van verbeurte van een dwangsom, met veroordeling van [gedaagde] in de kosten van het geding
3. Eigen Haard stelt – kort gezegd – dat [gedaagde] een slaapkamer in de woning via Airbnb heeft verhuurd. Zij heeft daar geen toestemming voor gegeven aan [gedaagde] . Zij zou die toestemming desgevraagd ook niet hebben verleend. De verhuur van een slaapkamer in de woning via Airbnb is in strijd met de huurovereenkomst en de algemene voorwaarden die daarop van toepassing zijn. [gedaagde] is tekortgeschoten in de nakoming van haar verplichtingen. Dat tekortschieten van [gedaagde] rechtvaardigt de ontbinding van de huurovereenkomst, aldus Eigen Haard.
4. [gedaagde] voert verweer. Op hetgeen zij naar voren heeft gebracht, zal hierna worden ingegaan voor zover dat voor de beoordeling van belang is.
5. [gedaagde] ontkent dat zij een slaapkamer in de woning via Airbnb heeft verhuurd. Het Airbnb-account is door (een) ander(en) aangemaakt die haar kennelijk een hak wil(len) zetten. Wie dat is of zijn, heeft [gedaagde] niet uit de doeken gedaan. De profielfoto van haar die bij het Airbnb-account is geplaatst is gestolen van haar Instagram-account en de negen recensies hebben geen betrekking op haar woning. Die hebben volgens [gedaagde] wellicht betrekking op een kamer in een woning van een van de buren. Op basis waarvan zij dat veronderstelt, heeft [gedaagde] evenmin toegelicht. Aan de schriftelijke verklaringen van omwonenden kan niet veel waarde worden gehecht omdat die verklaringen anoniem zijn en, op een enkele na, weinig specifiek, aldus [gedaagde] .
6. Het standpunt van [gedaagde] komt neer op een simpele ontkenning van hetgeen Eigen Haard heeft gesteld en het opperen van alternatieven. Die alternatieven zijn bij gebrek aan enige substantiering geheel theoretisch en abstract. [gedaagde] heeft de stellingen van Eigen Haard en het schriftelijke bewijs dat Eigen Haard naar voren heeft gebracht op volstrekt onvoldoende wijze bestreden en weerlegd. Het standpunt van [gedaagde] is ongeloofwaardig en wordt gepasseerd. Het verweer van [gedaagde] is ook in strijd met haar verplichting op grond van artikel 21 Rv om geen standpunten te presenteren die onwaarachtig zijn of (pseudo)feiten naar voren te brengen waarvan zij zelf weet dat deze niet op waarheid berusten.
7. Uitgangspunt is dan ook dat [gedaagde] in de periode juli 2016 tot en met juni 2017 een slaapkamer in de woning in ieder geval negen keer via Airbnb heeft verhuurd. Dat is in strijd met de bestemming van de woning die in de huurovereenkomst is vastgelegd (woonruimte ten behoeve van [gedaagde] en de leden van haar gezin) en hetgeen in artikel 10.12 van de algemene voorwaarden is bepaald, namelijk dat het [gedaagde] niet is toegestaan om, zonder voorafgaande schriftelijke toestemming van Eigen Haard, een gedeelte van de woning onder te verhuren of in gebruik te geven aan derden. [gedaagde] is tekortgeschoten in de nakoming van die verplichtingen. Die tekortkoming aan de kant van [gedaagde] geeft Eigen Haard de bevoegdheid de ontbinding van de huurovereenkomst te bewerkstelligen.
8. [gedaagde] voert aan dat die ontbinding van de huurovereenkomst in het onderhavige geval niet gerechtvaardigd is. De kantonrechter overweegt daarover als volgt.
9. Voorop staat dat Eigen Haard als woningcorporatie, vanwege de preventieve werking die daarvan uitgaat, belang heeft bij strikte handhaving van de verplichtingen ten aanzien van het gebruik van de sociale huurwoningen die zij verhuurt. Voor zover dat niet al in de aard van de zogenoemde “tenzij-clausule” van artikel 6:265 lid 1 BW ligt besloten, is een terughoudende toepassing daarvan in een zaak als deze dan ook op z’n plaats. Anderzijds, de tijd die is verstreken tussen de ontvangst van de melding door Eigen Haard over het gebruik van de woning dat mogelijk in strijd is met de verplichtingen van [gedaagde] en het aanhangig maken van deze procedure tegen [gedaagde] – ruim negen maanden – draagt niet bij aan de preventieve werking die Eigen Haard zegt op het oog te hebben.
10. Het betreft hier het “ver-Airbnb-en” van een (slaap)kamer in een sociale huurwoning terwijl [gedaagde] daar zelf ook haar hoofdverblijf had, waartoe zij overigens op grond van de huurovereenkomst ook verplicht is. Het in gebruik geven van een slaapkamer in de woning aan derden door [gedaagde] via Airbnb heeft er niet toe geleid dat een sociale huurwoning aan de voorraad is onttrokken en dat de regels voor verdeling van die schaarse woningen zijn doorkruist.
11. Het “ver-Airbnb-en” van de slaapkamer door [gedaagde] heeft gelet op de recensies die online zijn geplaatst in ieder geval negen keer plaatsgevonden, namelijk in juli 2016, augustus 2016, september 2016 en nog een keer in juni 2017. Het is, zoals Eigen Haard heeft gesteld, enerzijds bepaald niet uitgesloten dat de slaapkamer méér dan negen keer via Airbnb aan (een) andere(n) in gebruik is gegeven omdat niet iedereen daarvan online een recensie achterlaat. Anderzijds is echter speculatief en ongewis hoeveel vaker dan negen keer dat het geval is geweest. De overgelegde, anonieme schriftelijke verklaringen van omwonenden zijn op dat punt vaag en algemeen en geven geen houvast. Vaststaat dat [gedaagde] de slaapkamer in de woning na juni 2017 en in ieder geval na de interventie van Eigen Haard niet meer via Airbnb aan (een) andere(n) in gebruik heeft gegeven.
12. Dat van het “ver-Airbnb-en” van de slaapkamer overlast is uitgegaan, is niet gebleken. De overgelegde, anonieme schriftelijke verklaringen maken – samengevat – alleen gewag van mensen die met rolkoffers en rugzakken per taxi of openbaar vervoer bij de woning aankomen of vertrekken en van een Oost Europese man die zich buiten, in de buurt van de woning, heeft opgehouden. Dat is al met al niet aan te merken als een mate van overlast waaraan gewicht moet worden toegekend ter beantwoording van de vraag of ontbinding van de huurovereenkomst gerechtvaardigd is.
13. [gedaagde] voert aan dat acht van de negen boekingen via Airbnb dateren uit de zomermaanden van 2016. Toen was volgens haar nog niet bijster duidelijk dat verhuur via Airbnb onder geen enkel beding door verhuurders zoals Eigen Haard werd toegestaan en dat iedere overtreding met harde hand zou worden afgestraft.
14. Hoewel, zoals hiervoor al is overwogen, het “ver-Air-bnb-en” van de slaapkamer door [gedaagde] kwalificeert als tekortschieten in de nakoming van haar verplichtingen uit de huurovereenkomst en de algemene voorwaarden die daarop van toepassing zijn, heeft Eigen Haard in de algemene voorwaarden die zij vanaf november 2016 hanteert expliciet vermeld dat verhuur van het gehuurde via bijvoorbeeld Airbnb verboden is. Ook heeft Eigen Haard via haar website en in een brief aan al haar huurders dezelfde boodschap gegeven. Wanneer dat precies is geweest, is niet duidelijk maar het is in ieder geval nadat het overgrote deel van de boekingen van de slaapkamer in de woning via Airbnb al had plaatsgevonden. De twijfel die mogelijk bestond over de (on)toelaatbaarheid van verhuur via Airbnb en waarin Eigen Haard kennelijk ook aanleiding heeft gezien om haar algemene voorwaarden aan te passen en haar huurders actief te informeren, behoort niet in het nadeel van [gedaagde] te werken.
15. De gevolgen van ontbinding van de huurovereenkomst voor [gedaagde] zijn ver strekkend. Het verlies van de woning heeft niet alleen gevolgen voor haar, maar ook voor haar kinderen van schoolgaande leeftijd. Bovendien zal het leiden tot verstoring van het toezicht op de kinderen en de begeleiding die zij vanuit de jeugdzorgverlening krijgen.
16. Op grond van dit alles wordt tot de slotsom gekomen dat ontbinding van de huurovereenkomst niet gerechtvaardigd is. Dat leidt ertoe dat de vorderingen van Eigen Haard niet toewijsbaar zijn.
17. Eigen Haard zal als de in het ongelijk gestelde partij in de proceskosten aan de zijde van [gedaagde] worden veroordeeld.
De kantonrechter:
wijst de vordering af;
veroordeelt Eigen Haard in de proceskosten die aan de zijde van [gedaagde] tot op heden begroot worden op € 300,00 aan salaris van de gemachtigde, voor zover van toepassing, inclusief btw;
veroordeelt Eigen Haard in de na dit vonnis ontstane kosten, begroot op € 15,00 aan salaris gemachtigde, te verhogen met een bedrag van € 68,00 en de explootkosten van betekening van het vonnis, een en ander voor zover van toepassing inclusief btw, onder de voorwaarde dat Eigen Haard niet binnen veertien dagen na aanschrijving volledig aan dit vonnis heeft voldaan en betekening van het vonnis pas na veertien dagen na aanschrijving heeft plaatsgevonden;
verklaart de veroordelingen uitvoerbaar bij voorraad.
Dit vonnis is gewezen door mr. R.H.C. van Harmelen, kantonrechter, en in het openbaar uitgesproken op 20 november 2018 in tegenwoordigheid van de griffier.



"
ECLI_NL_RBLIM_2018_5755.xml|True|"Ontbinding huurovereenkomst en ontruiming woonwagen. Beroep op verjaring slaagt niet.
Burgerlijk recht
Zittingsplaats Maastricht
Zaaknummer: 6557544 CV EXPL 18-26

in de zaak van
de openbare rechtspersoon

zetelend te Heythuysen, gemeente Leudal,
eisende partij, geopposseerde in verzet,
gemachtigde mr. J.F.E. Kikken,
tegen

handelend onder de naam
gevestigd en kantoorhoudend te [vestigingsplaats] ,
in zijn hoedanigheid van bewindvoerder over het vermogen van

gedaagde partij, opposant in verzet,
gemachtigde mr. G.G.J. Geerlings.
Partijen zullen hierna de gemeente, [gedaagde, opposant in verzet] en [naam onderbewindgestelde] genoemd worden.
Het verloop van de procedure blijkt uit:
de dagvaarding in de zaak 6411806 CV EXPL 17-2935 (hierna te noemen: verstekdagvaarding)
het verstekvonnis van 15 november 2017 in voornoemde zaak
de verzetdagvaarding, tevens eis in reconventie
de conclusie van antwoord in oppositie en van antwoord in reconventie
de conclusie van repliek in oppositie en repliek in reconventie
de akte ter rolle in conventie en conclusie van dupliek in reconventie.
Ten slotte is vonnis bepaald.
[naam onderbewindgestelde] en [naam huurder] huurden sinds 1 augustus 1999 een woonwagenstandplaats met daarop een voorzieningengebouw, dat uit een berg- en sanitaire ruimte bestaat, en een woonwagen (chassisnr. [chassisnummer] ) van (de rechtsvoorganger van) de gemeente tegen een maandelijkse huurprijs van actueel € 616,44 per maand.
Sinds 24 augustus 1999 is [naam onderbewindgestelde] de enige huurder. Zij woont er samen met haar zoon.
Bij beschikking van 28 januari 2010 zijn de goederen van [naam onderbewindgestelde] onder bewind gesteld. Bij beschikking van 6 april 2017 is [gedaagde, opposant in verzet] benoemd tot bewindvoerder.
Op 6 april 2017 heeft de politie in het voorzieningengebouw een hennepknipperij en 139,56 kilogram hennep voorzien van toppen die ter plaatse werden geknipt aangetroffen.
[naam onderbewindgestelde] heeft bovendien een huurachterstand van € 11.222,23 doen ontstaan die, ondanks sommaties, niet is betaald.
In de verstekdagvaarding vorderde de gemeente, samengevat, dat de huurovereenkomst vanwege de omstandigheden genoemd onder 2.4 en 2.5 ontbonden zou worden en dat [gedaagde, opposant in verzet] zou worden veroordeeld tot ontruiming van de woonwagenstandplaats en woonwagen, met machtiging tot het inschakelen van de sterke arm, en tot betaling van € 12.633,83 (€ 11.222,23 aan hoofdsom, € 887,22 aan buitengerechtelijke kosten, € 186,32 aan btw over buitengerechtelijke kosten en € 338,06 aan rente tot en met 9 maart 2016), te vermeerderen met de wettelijke rente over de hoofdsom vanaf 9 maart 2016, en de proceskosten.
In het verstekvonnis heeft de kantonrechter de vorderingen toegewezen, met uitzondering van de gevraagde machtiging en met de bepaling dat de hoofdsom zal worden vermeerderd met de wettelijke rente vanaf 10 maart 2016 in plaats van 9 maart 2016.
[gedaagde, opposant in verzet] voert het volgende tegen de vorderingen van de gemeente aan.
[naam onderbewindgestelde] heeft nooit wetenschap gehad van de hennepknipperij. Het was haar zoon die de hennepknipperij de ochtend van de inval had opgezet toen [naam onderbewindgestelde] niet thuis was. Het was zijn bedoeling om de planten voor terugkomst van [naam onderbewindgestelde] te knippen en weer te laten afhalen. [naam onderbewindgestelde] heeft derhalve niet in strijd gehandeld met de huurovereenkomst. Hierbij komt dat de enkele aanwezigheid van een aanzienlijke hoeveelheid verdovende middelen op het gehuurde niet zonder meer kan leiden tot ontbinding van de huurovereenkomst. Er is geen sprake geweest van bijkomende omstandigheden (zoals gevaarzetting, handel en/of overlast). Bovendien bestond de hennep voor het overgrote deel uit (natte) plantdelen en (nat) knipafval. De daadwerkelijke hoeveelheid aangetroffen (natte) henneptoppen bedroeg 30,62 kilogram, wat overeenkomt met een handelshoeveelheid van 6,1 kilogram. De aangetroffen hennepknipperij rechtvaardigt derhalve geen ontbinding van de huurovereenkomst.
Ten aanzien van de huurachterstand is sprake van rechtsverwerking en heeft de gemeente niet voldaan aan de klachtplicht (artikel 6:89 BW). Voorts is de huurachterstand niet aan [naam onderbewindgestelde] te wijten, maar te wijten aan onzorgvuldige bewindvoering. Tijdens gesprekken met de gemeente is de indruk gewekt dat [naam onderbewindgestelde] in het gehuurde mocht blijven wonen. Er zijn betalingsafspraken gemaakt begin 2016 die sindsdien netjes zijn nagekomen. Voorts is de gevorderde huurachterstand op grond van artikel 3:307 BW verjaard. De bulk van de huurachterstand (€ 9.559,20) is in de verjaarde periode ontstaan. Voor zover ontbinding wel aan de orde is, wordt verzocht om een terme de grâce, omdat [naam onderbewindgestelde] op een zwarte lijst zal komen te staan waardoor zij voor langere periode dakloos zal worden gemaakt (particuliere verhuur van standplaatsen komt in Nederland bijna niet voor). [naam onderbewindgestelde] maakt als woonwagenbewoner deel uit van een beschermd cultureel erfgoed, waarbij het van haar niet verlangd kan en/of mag worden dat zij in een reguliere woning moet gaan wonen. Ontbinding vanwege de reeds lang bestaande huurachterstand is enkel naar voren gebracht door de gemeente vanwege de aangetroffen hennepknipperij, zodat het onredelijk en onbillijk is de huurovereenkomst alsnog te ontbinden vanwege de huurachterstand.
[gedaagde, opposant in verzet] moet daarom worden ontheven van de in het verstekvonnis uitgesproken veroordelingen en de vorderingen van de gemeente moeten alsnog worden afgewezen, met veroordeling van de gemeente in de proceskosten. Aldus [naam onderbewindgestelde] in conventie.
Verder vordert [naam onderbewindgestelde] in reconventie dat de kantonrechter bij vonnis, voor zover mogelijk uitvoerbaar bij voorraad, voor recht zal verklaren dat de vordering op grond van een (vermeende) huurachterstand van [naam onderbewindgestelde] aan de gemeente op grond van rechtsverwerking  dan wel verjaring is komen te vervallen, met veroordeling van de gemeente in de proceskosten.
Het verstekvonnis is op 30 november 2017 aan [gedaagde, opposant in verzet] betekend. De verzetdagvaarding is op 20 december 2017 aan [gedaagde, opposant in verzet] betekend. Het verzet is daarmee tijdig ingezet en derhalve ontvankelijk.
Artikel 6:89 BW ziet naar het oordeel van de kantonrechter niet op niet-nakoming dan wel gebrekkige nakoming van een geldschuld (zie punt 2.20.5 en verder van de conclusie van A-G Wissink bij ECLI:NL:HR:2011:BQ3876). Dit verweer van [gedaagde, opposant in verzet] slaagt derhalve niet.
Volgens vaste rechtspraak is voor het kunnen aannemen van rechtsverwerking enkel tijdsverloop niet voldoende. Vereist is de aanwezigheid van bijzondere omstandigheden als gevolg waarvan ofwel 1) bij de wederpartij het gerechtvaardigde vertrouwen is gewekt dat de gerechtigde zijn aanspraak niet (meer) geldend zou maken, ofwel 2) de positie van de wederpartij onredelijk benadeeld of bezwaard zou worden indien de rechthebbende zijn aanspraak alsnog geldend zou maken (HR 24 april 1998, ECLI:NL:HR:1998:ZC2635). De gemeente heeft niet stilgezeten (zo blijkt uit de reeks verstuurde aanmaningen), een betalingsregeling staat niet vast (zie verder hieronder 4.6.) en dat het gerechtvaardigde vertrouwen zou zijn gewekt dat de gemeente haar rechten niet geldend zou maken, heeft [gedaagde, opposant in verzet] in het geheel niet onderbouwd, wat wel zou hebben gemoeten gelet op het verweer van de gemeente. Dat van bijzondere omstandigheden sprake is heeft [gedaagde, opposant in verzet] derhalve niet voldoende gemotiveerd aangevoerd. Ook dit verweer slaagt derhalve niet.
De dagvaarding dateert van 16 oktober 2017. Voor zover de gevorderde huurachterstand is ontstaan voor 16 oktober 2012 (€ 9.559,20) is zij derhalve verjaard, tenzij de verjaring is gestuit.
[gedaagde, opposant in verzet] heeft betwist dat hij dan wel [naam onderbewindgestelde] enige stuitingsbrief heeft ontvangen. Wat hiervan ook zij, uit de stukken blijkt dat verschillende andere, eerdere bewindvoerders wel stuitingsbrieven hebben ontvangen. Dat die brieven niet zouden voldoen aan de wettelijke vereisten voor stuiting, zoals aangevoerd door [gedaagde, opposant in verzet] , klopt niet. De bewindvoerders van [naam onderbewindgestelde] werden steeds aangemaand om te betalen. Uit de correspondentie blijkt dat de bewindvoerders van [naam onderbewindgestelde] in ieder geval de aanmaningen van 5 februari 2013, 22 september 2010 en 29 maart 2016 hebben ontvangen. Dit betekent dat er tussen het ontstaan van de eerste huurachterstand in juli 2007 en betekening van de verstekdagvaarding nooit een periode van vijf jaar voorbij is gegaan zonder dat de verjaring is gestuit. Het beroep op verjaring wordt derhalve verworpen. Dit betekent dat [gedaagde, opposant in verzet] de gehele gevorderde hoofdsom zal moeten betalen. Ook zal hij de andere gevorderde bedragen (tegen de verschuldigdheid waarvan [gedaagde, opposant in verzet] geen apart verweer heeft gevoerd) moeten betalen nu aan de voorwaarden voor aanspraak hierop is voldaan, met dien verstande dat over 9 maart 2016 twee keer de wettelijke rente werd gevorderd zodat de kantonrechter in het verstekvonnis terecht tot het oordeel kwam dat de wettelijke rente over de hoofdsom niet vanaf 9 maart maar vanaf 10 maart 2016 mocht worden vermeerderd met de wettelijke rente.
Op het moment van dagvaarden bestond er een huurachterstand van ruim achttien maanden. Dit is een tekortkoming van [naam onderbewindgestelde] / [gedaagde, opposant in verzet] in de nakoming van zijn/haar verbintenissen uit hoofde van de huurovereenkomst. Niet betwist is dat er verzuim is ingetreden. Dit betekent dat de achterstand in beginsel de gevorderde ontbinding rechtvaardigt. Dat er een betalingsregeling is getroffen in 2016, zoals [gedaagde, opposant in verzet] stelt, is niet onderbouwd, wat wel had gemoeten nu de gemeente dit betwist. De stelling lijkt overigens niet aannemelijk, nu de huurachterstand sinds die tijd in het geheel niet is afgenomen, wat bij een betalingsregeling die netjes wordt nagekomen (zoals [gedaagde, opposant in verzet] stelt) wel is te verwachten. Dit staat dus evenmin aan ontbinding van de overeenkomst in de weg.
Het is aan [gedaagde, opposant in verzet] om te stellen, en bij verweer te onderbouwen, dat de tekortkoming gezien haar bijzondere aard of geringe betekenis deze ontbinding met haar gevolgen niet rechtvaardigt. Bij de beoordeling dient de kantonrechter rekening te houden met alle door partijen genoegzaam gemotiveerd aangevoerde omstandigheden van het geval waaronder eventueel ook omstandigheden die hebben plaatsgevonden na de gestelde tekortkoming. De kantonrechter dient het woonbelang van de huurder in haar beoordeling te betrekken. Omdat dit woonbelang een zwaarwegend belang is, wordt in rechtspraak doorgaans aangenomen dat een huurachterstand van minder dan drie maanden van te geringe betekenis is om de ontbinding van de huurovereenkomst met de daaraan verbonden ontruiming van het gehuurde te rechtvaardigen.
De hoogte van de huurachterstand van [gedaagde, opposant in verzet] / [naam onderbewindgestelde] is zes (!) keer hoger dan voornoemde termijn van drie maanden. De tekortkoming is naar het oordeel van de kantonrechter derhalve zodanig groot dat het door [gedaagde, opposant in verzet] aangevoerde woonbelang van [naam onderbewindgestelde] , dat op zich door de gemeente niet is betwist, niet zodanig zwaar weegt dat een uitzondering moet worden gemaakt op de ontbindingsbevoegdheid van de gemeente.
[gedaagde, opposant in verzet] stelt dat de gemeente de huurovereenkomst niet ontbonden zou hebben indien geen hennepknipperij zou zijn aangetroffen en dat dit de ontbinding op die grond onredelijk en onbillijk maakt. [gedaagde, opposant in verzet] miskent hiermee de daadwerkelijke maatstaf waaraan het handelen van de gemeente getoetst moet worden. De vraag is namelijk of de vordering tot ontbinding en ontruiming van de gemeente naar maatstaven van redelijkheid en billijkheid
De kantonrechter zal het verstekvonnis derhalve bekrachtigen en de vorderingen in reconventie afwijzen. [gedaagde, opposant in verzet] , die is aan te merken als de in het ongelijk gestelde partij, zal worden veroordeeld in de proceskosten van de gemeente in de verzetprocedure in conventie en reconventie. De kosten in conventie worden begroot op (twee punten x tarief € 150,- =) € 300,- en in reconventie, nu die voortvloeien uit het verweer in conventie, op (twee punten x tarief € 150,- x 0,5 =) € 150,-.
De kantonrechter

verklaart het verzet ongegrond en bevestigt het door de kantonrechter van deze rechtbank op 15 november 2017 in de zaak 6411806 CV EXPL 17-2935 gewezen verstekvonnis,
veroordeelt [gedaagde, opposant in verzet] in de proceskosten van de gemeente, tot vandaag begroot op € 300,-,

wijst het gevorderde af,
veroordeelt [gedaagde, opposant in verzet] in de proceskosten van de gemeente, tot vandaag begroot op € 150,-,

verklaart de proceskostenveroordelingen uitvoerbaar bij voorraad.
Dit vonnis is gewezen door mr. G.M. Drenth en in het openbaar uitgesproken.
type: GD
"
ECLI_NL_RBLIM_2018_5768.xml|True|"Vordering tot ontbinding en ontruiming toegewezen. Vraag of veertiendagenbrief aan de verkeerde persoon is gestuurd (onderbewindgestelden in plaats van bewindvoerder) negatief beantwoord.
Zittingsplaats Maastricht
Burgerlijk recht
Zaaknummer: 6580486	CV EXPL 18-268

in de zaak van
de stichting

gevestigd te Heerlen
eisende partij,
gemachtigde Agin Otten gerechtsdeurwaarders
tegen

in zijn hoedanigheid van bewindvoerder over de goederen die (zullen) toebehoren aan de heer
wonend te [woonplaats] ,
gedaagde partij,
gemachtigde mr. E.G.W. Hendriks.
Partijen zullen hierna Woonpunt, [gedaagde] , [naam onderbewindgestelde 1] en [naam onderbewindgestelde 2] genoemd worden.
Het verloop van de procedure blijkt uit:
het exploot van dagvaarding d.d. 9 januari 2018
de conclusie van antwoord
de rolbeslissing waarbij een comparitie van partijen is gelast
het proces-verbaal van de comparitie d.d. 10 april 2018.
Ten slotte is vonnis bepaald.
[naam onderbewindgestelde 1] en [naam onderbewindgestelde 2] huren van Woonpunt sinds 5 juni 2017 de woonruimte aan de [adres] te [woonplaats] . De overeengekomen huurprijs is € 637,32 per maand.
Bij beschikkingen van 26 september 2017 zijn de goederen van [naam onderbewindgestelde 1] en [naam onderbewindgestelde 2] onder bewind gesteld.
Er is sprake van een huurachterstand die op het moment van dagvaarden (tot en met de maand januari 2018) € 2.549,28 bedroeg. Op het moment van de comparitie bedroeg de huurachterstand € 1.274,64.
Woonpunt vordert na eisvermindering:
ontbinding van de huurovereenkomst met [naam onderbewindgestelde 1] en [naam onderbewindgestelde 2] ;
de veroordeling van [gedaagde] (in zijn hoedanigheid van bewindvoerder) tot - kort gezegd - ontruiming van het gehuurde binnen drie dagen na betekening van dit vonnis, onder afgifte van de sleutels;
de veroordeling van [gedaagde] (in zijn hoedanigheid van bewindvoerder) tot betaling van de huurachterstand (€ 1.274,64) en een vergoeding van buitengerechtelijke kosten (€ 459,72),  beide bedragen met rente vanaf datum dagvaarding tot aan de dag van voldoening, alsmede € 637,32 per maand vanaf 31 januari 2018 tot het tijdstip van de ontruiming (tot aan de ontbinding ten titel van huur, daarna ten titel van gebruiksvergoeding), een en ander onder verwijzing van [gedaagde] in de proceskosten.
[gedaagde] betwist de gestelde huurachterstand niet, doch beroept zich erop dat deze vanaf de onderbewindstelling is verminderd. [gedaagde] wenst de ontbinding van de huurovereenkomst te voorkomen. Het gevorderde bedrag aan incassokosten staat volgens [gedaagde] niet in verhouding tot de in dat kader uitgevoerde werkzaamheden (immers slechts één aanmaning).
Gezien de erkende (en daarmee in deze procedure vaststaande) omvang van de huurachterstand ten tijde van de dagvaarding, staat vast dat [naam onderbewindgestelde 1] en [naam onderbewindgestelde 2] ernstig  tekort geschoten zijn in de nakoming van de verbintenissen die voortvloeien uit de huurovereenkomst. Een huurachterstand van die omvang (ongeveer vier maandtermijnen) rechtvaardigt toewijzing van de gevorderde ontbinding en ontruiming, met dien verstande dat de ontruimingstermijn op veertien dagen wordt gesteld. Dat [gedaagde] doende is de huurachterstand in te lopen, doet daar - wat daar ook verder van zij - niet aan af. Immers maakt dat de op het moment van dagvaarding bestaande ernstige tekortkoming niet met terugwerkende kracht ongedaan. De gevorderde betaling van de huurachterstand alsmede de huur en de gebruikersvergoeding vanaf 31 januari 2018 tot aan de ontruiming zijn eveneens toewijsbaar.
De gevorderde vergoeding van buitengerechtelijke kosten zal eveneens worden toegewezen nu gebleken is dat Woonpunt genoodzaakt was om kosten ter verkrijging van voldoening buiten rechte te maken, de gestelde daartoe verrichte werkzaamheden niet door [gedaagde] worden betwist en deze het kostenbedrag - berekend volgens het Besluit vergoeding voor buitengerechtelijke incassokosten - rechtvaardigen. De aanmaningsbrief waarnaar in dit kader door Woonpunt naar wordt verwezen (productie 3 bij exploot) voldoet aan de daaraan in art. 6:96 lid 6 BW gestelde eisen. Dat Woonpunt ten tijde van verzending van de brief aan [naam onderbewindgestelde 1] en [naam onderbewindgestelde 2] al kon weten dat zij onder bewind waren gesteld, kan niet in rechte worden vastgesteld. Bovendien is van Woonpunt niet vereist dat zij, als huurders spreken over bewind, steeds zelf navraag doet of het bewind inmiddels is ingesteld alvorens zij brieven verzendt.
[gedaagde] zal (in zijn hoedanigheid van bewindvoerder) als de in het ongelijk gestelde partij worden veroordeeld tot betaling van de proceskosten, aan de zijde van Woonpunt tot de datum van dit vonnis begroot op € 927,81, bestaande uit € 350,00 aan salaris gemachtigde, € 476,00 aan griffierecht en € 101,81 aan explootkosten.
De kantonrechter
ontbindt de tussen Woonpunt en [naam onderbewindgestelde 1] en [naam onderbewindgestelde 2] bestaande huurovereenkomst ter zake van de woning aan de [adres] te [woonplaats] ,
veroordeelt [gedaagde] , in zijn hoedanigheid van bewindvoerder in het beschermingsbewind van [naam onderbewindgestelde 1] en [naam onderbewindgestelde 2] , om het gehuurde binnen veertien dagen na betekening van dit vonnis te ontruimen en ontruimd te houden en onder afgifte van de sleutels ter vrije beschikking van Woonpunt te stellen,
veroordeelt [gedaagde] , in zijn hoedanigheid van bewindvoerder, tot betaling aan Woonpunt van € 1.734,36 (€ 1.274,64 + € 459,72), te vermeerderen met de wettelijke rente vanaf 9 januari 2018 tot aan de dag van voldoening,
veroordeelt [gedaagde] , in zijn hoedanigheid van bewindvoerder, tot betaling van
€ 637,32 per maand vanaf 31 januari 2018 tot aan de dag van ontruiming, een ingegane maand daarbij gerekend voor een hele maand,
veroordeelt [gedaagde] , in zijn hoedanigheid van bewindvoerder, tot betaling van de proceskosten, aan de zijde van Woonpunt tot de datum van dit vonnis begroot op € 927,81,
verklaart dit vonnis uitvoerbaar bij voorraad,
wijst het anders gevorderde af.
Dit vonnis is gewezen door mr. G.M. Drenth en is in het openbaar uitgesproken.
RK
"
ECLI_NL_RBAMS_2017_8593.xml|True|"Een huurder moet zijn woning ontruimen en een boete van 10.000 euro betalen aan woningstichting Eigen Haard, nadat in zijn woning een illegale hennepkwekerij werd aangetroffen.
Afdeling privaatrecht
zaaknummer: 6356735 \ KK EXPL  17-1039
vonnis van:  21 november 2017
I n z a k e

gevestigd te Amsterdam,
eiseres,
nader te noemen Eigen Haard,
gemachtigde: mr. M. Kerkhof,
t e g e n
wonende te [woonplaats] ,
gedaagde,
nader te noemen [gedaagde] ,
gemachtigde: mr. R.A.M. Koolen.
Bij dagvaarding van 4 oktober 2017 heeft Eigen Haard een voorziening in kort geding gevorderd.
Ter terechtzitting van 14 november 2017 heeft de mondelinge behandeling plaatsgevonden. Op voorhand hebben partijen stukken ingediend. Eigen Haard is verschenen bij [naam 1] , en [naam 2] bijgestaan door de gemachtigde. [gedaagde] is in persoon verschenen, bijgestaan door zijn gemachtigde. Partijen hebben, [gedaagde] aan de hand van pleitnotities, hun standpunten toegelicht. Van hetgeen verder ter zitting is besproken heeft de griffier aantekeningen gemaakt.
Vervolgens is een datum voor vonnis bepaald.
1. Als uitgangspunt geldt het volgende:
[gedaagde] huurt van Eigen Haard met ingang van 1 oktober 2012 de woning aan de [adres] te [plaats] (hierna: het gehuurde) tegen een huurprijs van laatstelijk € 454,67 per maand, bij vooruitbetaling te voldoen.
In de schriftelijke huurovereenkomst staat vermeld dat het gehuurde uitsluitend bestemd is om te worden gebruikt als woonruimte ten behoeve van huurder (en leden van zijn gezin).
Op de huurovereenkomst zijn de Algemene Huurvoorwaarden Woonruimte van 1 oktober 2008 (hierna: de algemene voorwaarden) van toepassing.
In de algemene voorwaarden staat, voor zover van belang, vermeld:

1.2.Huurder bewoont het gehuurde gedurende de huurtijd bij voortduring zelf en heeft er zijn hoofdverblijf. Gebruik van het gehuurde als pied-a-terre (‘Gelegenheid tot verblijf voor iemand die elders woont’) is niet toegestaan. De bewijslast van het hebben van hoofdverblijf rust bij de huurder.
(…)

5. De huurder kweekt geen hennep en verricht ook geen andere activiteiten die op grond van de Opiumwet strafbaar zijn. Als huurder in strijd handelt met deze bepaling is huurder aan verhuurder een direct opeisbare boete verschuldigd aan € 10.000,-.
(…)

7. Het is huurder verboden het gehuurde, al dan niet tijdelijk, in zijn geheel onder te verhuren of aan derden in gebruik af te staan. Als huurder in strijd handelt met deze bepaling is huurder aan verhuurder een direct opeisbare boete verschuldigd van € 5.000,-.
Op 16 september 2017 heeft de politie na een melding van lekkage vanuit het gehuurde een professionele hennepkwekerij (170 hennepplanten, 8 assimilatielampen en een aan- en afzuiginstallatie) verspreid over twee kamers in het gehuurde aangetroffen, waarbij door een medewerker van Liander is geconstateerd dat op brandgevaarlijke wijze elektriciteit is afgetapt. Deze bevindingen heeft de politie neergelegd in een proces-verbaal van 17 september 2017.
Eigen Haard heeft [gedaagde] bij brief van 19 september 2017 uitgenodigd voor een gesprek op 26 september 2017 en [gedaagde] , bij niet verschijnen, gesommeerd de huurovereenkomst op te zeggen.
Op 17 september 2017 is [gedaagde] door de politie aangehouden op verdenking van het telen, vervaardigen en aanwezig hebben van hennep.
Bij verschillende e-mails van zijn gemachtigde, waaronder die van 7 november 2017, heeft [gedaagde] tegen de sommatie tot huuropzegging (zie 1.6) geprotesteerd.
2. Eigen Haard vordert [gedaagde] , bij vonnis uitvoerbaar bij voorraad, te veroordelen om het gehuurde te ontruimen zo nodig met behulp van de sterke arm en te veroordelen tot betaling van € 10.000,00 aan contractuele boete met veroordeling van [gedaagde] in de proceskosten.
3. Eigen Haard stelt – kort gezegd – dat [gedaagde] toerekenbaar tekort is geschoten tegenover Eigen Haard door in strijd met het bepaalde in de wet, de huurovereenkomst alsmede de daarop van toepassing zijnde algemene bepalingen het gehuurde aan een derde in gebruik te geven, het gehuurde niet te gebruiken overeenkomstig de bestemming en daarin een wietplantage te (laten) houden. Met gevaar voor omwonenden en het pand is in het gehuurde een hennepkwekerij geëxploiteerd. Deze ernstige tekortkoming rechtvaardigt, vooruitlopend op een ontbinding van de huurovereenkomst, de gevorderde ontruiming. Eigen Haard stelt een spoedeisend belang te hebben bij ontruiming op korte termijn. Er dient een signaalwerking uit te gaan naar de omwonenden, nog daargelaten dat het gehuurde een schaarse sociale huurwoning betreft. Van Eigen Haard kan daarom niet verlangd worden uitspraak in een bodemprocedure af te wachten. Op grond van de toepasselijke algemene bepalingen is [gedaagde] gehouden tot betaling van de gevorderde boete.
4. [gedaagde] verweert zich tegen de vordering en voert – kort gezegd – aan dat hij vanwege familieomstandigheden in de periode van maart 2017 tot en met september 2017 met tussenposen veel in Egypte heeft verbleven en zijn woning aan een bekende ter beschikking heeft gesteld. Pas bij terugkomst in september 2017 ontdekte hij dat de sloten van het gehuurde waren vervangen. Van de politie heeft [gedaagde] vernomen dat een illegale hennepkwekerij is aangetroffen in het gehuurde. [gedaagde] had hier geen weet van en kan daarvoor niet verantwoordelijk worden gehouden. Dit alles rechtvaardigt dan ook niet de ontruiming van het gehuurde, temeer daar [gedaagde] al 15 jaar de woning huurt en zich altijd als goed huurder heeft gedragen.
5. Vooropgesteld wordt dat in het kader van een beoordeling in kort geding een onverwijlde ontruiming enkel gerechtvaardigd is indien zich aan de zijde van de Eigen Haard bijzondere omstandigheden voordoen die zodanig zijn dat in redelijkheid niet van haar kan worden gevergd dat zij de uitkomst van een bodemprocedure afwacht. Toewijzing van een ontruimingsvordering in kort geding is immers een diep ingrijpende maatregel in het woonrecht van een huurder en zal in de praktijk vaak een definitief karakter hebben.
6. Eigen Haard heeft het spoedeisend belang bij de vordering tot ontruiming voldoende onderbouwd en [gedaagde] heeft dit onvoldoende weersproken. Immers, evident is dat Eigen Haard illegale activiteiten zoals professionele hennepkweek in een huurwoning niet kan toestaan, dat handhaving van de regels mede ter bescherming van omwonenden op dit punt noodzakelijk is en dat zij vanuit generaal-preventief oogpunt in dat geval gebaat is bij spoedige ontruiming. Eigen Haard heeft in de correspondentie met de gemachtigde van [gedaagde] , maar ook ter zitting benadrukt dat zij als woningbouwvereniging te kampen heeft met een veelheid en diversiteit aan hennepteelt waaraan uiteenlopende persoonlijke omstandigheden van huurders ten grondslag liggen. Juist vanwege de diversiteit en de gevolgen van de hennepteelt hanteert Eigen Haard om willekeur te voorkomen een zero-tolerance beleid en is er in het geval de huurder de huurovereenkomst niet wenst op te zeggen de rechterlijke toets.
7. Met de in het gehuurde aangetroffen 170 hennepplanten en de aanwezige professionele apparatuur was sprake van bedrijfsmatige teelt. Ook was gelet op de niet weersproken bevindingen van de medewerker van de netbeheerder Liander als gevolg van de aanpassing van de elektrische installatie sprake van een gevaarlijke situatie. Voornoemde omstandigheden brengen een tekortkoming in de nakoming van de uit de huurovereenkomst en daarbij behorende algemene voorwaarden voortvloeiende verbintenis met zich. Niet alleen is het aanwezig hebben van een hennepkwekerij in strijd met goed huurderschap als bedoeld in artikel 7:213 BW, ook was vanwege de bedrijfsmatige exploitatie en de mate van gevaarzetting sprake van strijd met de woonbestemming als bedoeld in artikel 7:214 BW. Bovendien is in strijd gehandeld met het bepaalde in de toepasselijke algemene voorwaarden (zie 1.4). Er is dan ook sprake van een zodanig ernstig tekortschieten van [gedaagde] in zijn verplichtingen uit de huurovereenkomst dat toewijzing van de gevorderde ontruiming van het gehuurde, vooruitlopend op een eventuele ontbinding van de huurovereenkomst, reeds nu gerechtvaardigd is.
8. Het verweer van [gedaagde] dat hij er geen weet van had dat een bekende van hem, [naam 3] , een hennepkwekerij in het gehuurde heeft opgezet kan hem niet baten. Op grond van het bepaalde in artikel 7:219 BW is de huurder tegenover de verhuurder op gelijke wijze als voor eigen gedragingen aansprakelijk voor gedragingen van hen die met zijn goedvinden het gehuurde gebruiken of zich met zijn goedvinden daarin bevinden. De voor [gedaagde] ernstige gevolgen bij toewijzing van de gevorderde ontruiming - het verlies van de woning – en zijn persoonlijke omstandigheden - in het bijzonder het feit dat hij sinds kort in behandeling is bij een psycholoog - leggen onvoldoende gewicht in de schaal.
9. Derhalve zal de gevorderde ontruiming worden toegewezen. Eigen Haard heeft ter zitting verklaard met een ontruimingstermijn van 3 maanden vanaf de zittingsdatum te kunnen instemmen. Daarmee zal rekening worden gehouden.
10. Eigen Haard heeft een machtiging gevorderd om zelf de ontruiming te bewerkstelligen. Dit is onverenigbaar met artikel 556 lid 1 Rv, dat voorschrijft dat de gedwongen ontruiming geschiedt door de deurwaarder. De deurwaarder zelf behoeft geen rechterlijke machtiging voor het inroepen van de hulp van de sterke arm. Die bevoegdheid ontleent hij rechtstreeks aan artikel 557 Rv, waarin artikel 444 Rv van overeenkomstige toepassing wordt verklaard. De door Eigen Haard gevorderde machtiging om de ontruiming zelf uit te voeren, zal dan ook worden afgewezen.
11. Wat betreft de gevorderde boete wordt overwogen dat het beding op grond waarvan de boete wordt gevorderd een algemene voorwaarde betreft. Nu uit de dagvaarding blijkt dat gedaagde een consument is zal de kantonrechter op grond van vaste rechtspraak van het Hof van Justitie te Luxemburg (onder andere HvJ EG arrest van 4 juni 2009, C-243/08; [naam 4] en HvJ EU 21 april 2016, C377/14 [naam 5] ) ambtshalve hebben te beoordelen of het beding vanwege zijn onredelijk bezwarende karakter nietig is. Bij de toetsing van een boetebeding dient in ieder geval gekeken te worden naar de omstandigheden van het geval, zoals de aard van de overeenkomst, de hoogte van de boete, maar ook wat de cumulatieve werking is van alle desbetreffende bedingen van de betrokken overeenkomst, ongeacht of de schuldeiser daadwerkelijk de volledige nakoming van al die bedingen nastreeft. Ingevolge artikel 3 lid 3 van de Richtlijn oneerlijke bedingen kunnen als oneerlijk worden aangemerkt onder meer de bedingen die zijn opgenomen in de bijlage bij deze richtlijn. Tot die bedingen behoort het beding (artikel 1 aanhef en onder e) dat tot doel of tot gevolg heeft ‘de consument die zijn verbintenissen niet nakomt, een onevenredig hoge schadevergoeding op te leggen’. Het beding waarop de boete in onderhavige zaak is gebaseerd behelst één boetebedrag, namelijk € 10.000,00 op het hebben van een hennepkwekerij. Daarmee is een limiet gesteld aan de te verbeuren boete. Deze boete staat naar het oordeel van de kantonrechter in een redelijke verhouding tot de geleden schade. Maar ook als gekeken wordt naar de cumulatieve werking van alle
12. [gedaagde] wordt als in het ongelijk gestelde partij veroordeeld in de kosten van het geding.
De kantonrechter:
veroordeelt [gedaagde] om
veroordeelt [gedaagde] tot betaling aan Eigen Haard van de contractuele boete van € 10.000,00;
veroordeelt [gedaagde] in de proceskosten gevallen aan de zijde van Eigen Haard tot heden begroot op:- griffierecht:			€   470,00
- kosten dagvaarding:		€     98,87
- salaris gemachtigde:		€   400,00
--------------
totaal:				€    968,87
één en ander, voor zover verschuldigd, inclusief btw;
veroordeelt [gedaagde] tot betaling van een bedrag van € 50,00 aan nasalaris, te verhogen met een bedrag van € 68,00 aan kosten voor betekening onder de voorwaarde dat betekening van het vonnis heeft plaatsgevonden en [gedaagde] niet binnen 14 dagen na aanschrijving vrijwillig aan het vonnis hebben voldaan, een en ander voor zover van toepassing, inclusief btw;
verklaart de veroordelingen uitvoerbaar bij voorraad;
wijst af het meer of anders gevorderde.
Aldus gewezen door mr. I.H.J. Konings, kantonrechter en uitgesproken ter openbare terechtzitting van 21 november 2017 in tegenwoordigheid van de griffier.
"
ECLI_NL_RBROT_2017_5908.xml|True|"Ontruiming in kort geding ogv artikel 7:231-2 BW en art 13b Opumwet, sluiting woning door burgemeester. Nog geen onherroepelijke beslissing na bezwaar en beroep.
zaaknummer: 6041833 / VV EXPL 17-206
uitspraak: 27 juli 2017

in de zaak van
de stichting

gevestigd te Vlaardingen,
eiseres bij exploot van dagvaarding van 20 juni 2017,
gemachtigde: mr. K.J. van Bergenhenegouwen,
tegen

domicilie gekozen hebbend te Dordrecht, op het kantoor van zijn na te noemen gemachtigde,
gedaagde,
gemachtigde: mr. J.P.M. Castelein, te Dordrecht.
Partijen worden hierna aangeduid als Waterweg Wonen respectievelijk [gedaagde].
De kantonrechter heeft kennis genomen van de volgende processtukken:
het originele exploot van dagvaarding in kort geding, met producties;
de pleitnotitie van de kant van [gedaagde].
De mondelinge behandeling heeft plaatsgevonden op 12 juli 2017. Namens Waterweg Wonen is op de zitting verschenen de heer [B.], consulent beheer, bijgestaan door de gemachtigde. [gedaagde] is in persoon verschenen, bijgestaan door zijn gemachtigde.
De standpunten van partijen zijn mondeling toegelicht. De gemachtigde van [gedaagde] heeft dit gedaan aan de hand van een pleitnotitie die zij heeft overgelegd.
Van het verhandelde ter zitting heeft de griffier aantekening gehouden.
De kantonrechter heeft de uitspraak van dit vonnis nader bepaald op heden.
In het kader van de onderhavige procedure kan van de volgende vaststaande feiten worden uitgegaan.
2.1.Waterweg Wonen verhuurt met ingang van 4 januari 2010 aan [gedaagde] als huurder de sociale (eensgezins)huurwoning aan de [straat-en plaatsnaam] (verder de woning). Op de huurovereenkomst zijn van toepassing de algemene huurvoorwaarden (verder de Huurvoorwaarden).
Op 23 februari 2017 heeft de politie, naar aanleiding van een melding van inbraak, een onderzoek ingesteld en in en nabij de woning verdovende middelen genoemd op lijst I en II van de Opiumwet aangetroffen (717,4 gram MDMA (pillen) in de woning en in een tas nabij de woning met 1.451,5 gram henneptoppen). Daarnaast zijn in de woning aangetroffen een digitale weegschaal en een koolstoffilter.
Op 16 maart 2017 heeft de burgemeester van de gemeente Vlaardingen (verder de burgemeester) [gedaagde] aangeschreven en meegedeeld dat hij voornemens is de woning op grond van artikel 13b van de Opiumwet voor de duur van zes maanden te sluiten en hem in de gelegenheid gesteld zijn zienswijze in te dienen.
Bij besluit van 7 april 2017 heeft de burgemeester de woning op grond van artikel 13b Opiumwet voor zes maanden gesloten. De sluiting is ingegaan op 10 april 2017 en duurt tot 10 oktober 2017.
Bij brief van 7 april heeft Waterweg Wonen de huurovereenkomst met [gedaagde] op grond van artikel 7:231 lid 2 BW buitengerechtelijk ontbonden.
[gedaagde] heeft bij monde van zijn gemachtigde aan Waterweg Wonen laten weten niet te berusten in de buitengerechtelijke ontbinding en de woning niet aan Waterweg Wonen te zullen opleveren.
[gedaagde] heeft bij de bestuursrechter in deze rechtbank bezwaar gemaakt tegen het (onder 2.4 bedoelde) besluit van de burgemeester en aan de voorzieningenrechter van deze rechtbank (team Bestuursrecht) verzocht om een voorlopige voorziening te treffen.
De bestuursrechter heeft in zijn uitspraak van 8 mei 2017 overwogen dat in bezwaar het bestreden besluit naar verwachting in stand zal blijven, daarom geen aanleiding gezien voor  het treffen van een voorlopige voorziening en het verzoek tot het treffen van een voorlopige voorziening afgewezen. De bezwaarprocedure loopt nog.
Waterweg Wonen heeft bij dagvaarding gevorderd bij vonnis in kort geding, uitvoerbaar bij voorraad, [gedaagde] te veroordelen:
binnen drie dagen na betekening van het vonnis, althans binnen een in goede justitie te bepalen termijn, althans, zodra de burgemeester van de gemeente Vlaardingen de sluiting van de woning (tijdelijk) heeft opgeheven, de woning te ontruimen en te verlaten met alle zich daarin en/of daarop bevindende personen en/of zaken, voor zover deze laatste niet eigendom van Waterweg Wonen zijn, en onder afgifte van alle sleutels, ter vrije en algehele beschikking van Waterweg Wonen te stellen;
in de kosten van de procedure.
Waterweg Wonen baseert haar vordering -naast de onder 2.1 tot en met 2.6 genoemde vaststaande feiten- op de sluiting van de woning door de burgemeester en de daarop gevolgde buitengerechtelijke ontbinding van de huurovereenkomst, waardoor de huurovereenkomst op 7 april 2017 is geëindigd en [gedaagde] gehouden is de woning, in elk geval zodra de sluiting is opgeheven, te ontruimen. Bestuursrechtelijke rechtsmiddelen tegen het besluit van de burgemeester behoeven niet te worden afgewacht. Het sluitingsbesluit ligt in de onderhavige (civiele) procedure niet ter toetsing aan de voorzieningenrechter voor.
Waterweg Wonen heeft een spoedeisend belang bij de ontruiming van de woning. In redelijkheid kan niet van haar worden verwacht een maandenlange bodemprocedure af te wachten. Met het ontruimingsvonnis kan zij de gemeente Vlaardingen verzoeken de sluiting voortijdig op te heffen en kan zij -na ontruiming door [gedaagde]-  de sociale huurwoning weer verhuren.
[gedaagde] heeft de vordering tot ontruiming betwist. Hij stelt zich op het standpunt dat een ontruiming een te zwaar middel is, waarbij in het geheel geen rekening wordt gehouden met zijn situatie. Op hetgeen [gedaagde] verder heeft aangevoerd wordt hierna -voor zover van belang voor de beoordeling- ingegaan.
Naar het oordeel van de kantonrechter heeft Waterweg Wonen een voldoende spoedeisend belang bij de door haar gevorderde voorlopige voorziening.  Blijkens de wetsgeschiedenis heeft de wetgever met artikel 7:231 lid 2 beoogd in gevallen waar de woning op grond van een besluit van de burgemeester is gesloten, de verhuurder de mogelijkheid te bieden zo spoedig mogelijk en niet pas na een procedure tot ontbinding van de huurovereenkomst, de huurovereenkomst te beëindigen en een nieuwe huurder te vinden. Waterweg Wonen is in zoverre ontvankelijk is in haar vordering.
In dit kort geding moet, mede op basis van hetgeen partijen naar voren hebben gebracht, worden beoordeeld of de in deze zaak aannemelijk te achten omstandigheden een ordemaatregel vereisen dan wel of de vordering van Waterweg Wonen in een bodemprocedure een zodanige kans van slagen heeft dat het, mede gelet op de wederzijdse belangen van partijen, gerechtvaardigd is op de toewijzing daarvan vooruit te lopen door het treffen van een voorziening zoals gevorderd. Het navolgende behelst dan ook niet meer dan een voorlopig oordeel over het geschil tussen partijen.
In artikel 7:231 lid 2 BW is bepaald dat een verhuurder een huurovereenkomst buitengerechtelijk kan ontbinden als door gedragingen in het gehuurde in strijd is gehandeld met de Opiumwet en het gebouw op grond van artikel 13b van de Opiumwet is gesloten. De burgemeester is ingevolge het bepaalde in artikel 13b lid 1 Opiumwet bevoegd een woning te sluiten als in of bij die woning middelen als bedoeld in de bij de Opiumwet behorende lijsten I en II worden verkocht, afgeleverd of verstrekt dan wel daartoe aanwezig zijn (artikel 13b lid 1 Opiumwet). MDMA is opgenomen in voornoemde lijst I, hennep in voornoemde lijst II.
De in artikel 7:231 lid 2 BW gegeven bevoegdheid aan de verhuurder grijpt zeer diep in de woonrechten van de huurder in en vormt een uitzondering op de regel dat ontbinding van de huurovereenkomst op de grond dat de huurder is tekortgeschoten in de nakoming van zijn verplichtingen slechts door de rechter kan geschieden. Een veroordeling tot ontruiming van een woning bij wijze van voorlopige voorziening zal veelal een definitief karakter hebben en daarmee vergaande gevolgen voor de huurder. Terughoudendheid van de kort gedingrechter bij de beoordeling of een ontruiming bij wijze van voorlopige voorziening gerechtvaardigd is, is daarom geboden. Een ontruimingsvordering zoals de onderhavige, is in kort geding dan ook slechts toewijsbaar wanneer zeer aannemelijk is dat de bodemrechter tot het oordeel zal komen dat de huurovereenkomst op goede gronden buitengerechtelijk is ontbonden. Voor die terughoudendheid is in deze zaak reden te meer, nu het besluit van de burgemeester nog niet onherroepelijk is. De voorzieningenrechter dient zich er derhalve rekenschap van te geven dat het besluit van de burgemeester kan worden vernietigd. (zie ook Hof Arnhem 31 januari 2012, ECLI:NL:GHARN:2012:BV2382, WR 2012/56). Immers, als het besluit van de burgemeester in bezwaar of beroep ongedaan gemaakt wordt, ontvalt de grond aan de buitengerechtelijke ontbinding.
Voorop gesteld wordt dat Waterweg Wonen de bevoegdheid toekwam de huurovereenkomst met [gedaagde] op grond van artikel 7:231 lid 2 BW te ontbinden indien door gedragingen in de woning in strijd met artikel 2 of 3 van de Opiumwet was gehandeld en de woning daarom op grond van artikel 13b van die wet was gesloten. [gedaagde] heeft op zich zelf niet betwist dat daarvan sprake is. Niet nodig is dat de huurder een tekortkoming kan worden verweten; dat de woning is gesloten op grond van artikel 13b Opiumwet is voldoende om tot buitengerechtelijke ontbinding over te gaan.
Zowel in het geval dat er sprake is van een onherroepelijk besluit tot sluiting door de burgemeester en de verhuurder gerechtigd was de huurovereenkomst buitengerechtelijk te ontbinden, als in het geval dat het sluitingsbesluit nog niet definitief is geworden, zoals in de onderhavige zaak, kunnen de omstandigheden van het geval meebrengen dat het gebruik maken van de bevoegdheid tot buitengerechtelijke ontbinding van de huurovereenkomst naar maatstaven van redelijkheid en billijkheid als onaanvaardbaar moet worden aangemerkt. ( zie ook Hof Amsterdam, 19 juli 2011; ECLI:NL:GHAMS:2011:BU7147).
In dat kader overweegt de kantonrechter het volgende.
Vast staat dat in en nabij de woning van [gedaagde] verboden middelen zijn aangetroffen. De aangetroffen MDMA is sowieso een verboden middel, terwijl de aangetroffen hennep een hoeveelheid betreft die ruimschoots een gebruikershoeveelheid overschrijdt. Onbetwist is dat de aangetroffen hoeveelheden hard- en softdrugs moeten worden aangemerkt als handelshoeveelheden. Ook de aangetroffen digitale weegschaal en koolstoffilter wijzen op activiteiten die op grond van de Opiumwet verboden zijn.
[gedaagde] heeft erkend dat hij de hennep in de woning aanwezig heeft gehad. Hij deed dit, naar zijn zeggen, om een vriend, een eigenaar van een coffeeshop, die hij al jaren kent, te helpen tegen een kleine vergoeding van € 50,00 tot € 100,00. Van de harddrugs wist hij niets af. Hij vermoedt dat de kennis, aan wie hij zijn woning had geleend, de harddrugs in zijn woning heeft gebracht. Desgevraagd heeft [gedaagde] tijdens de mondelinge behandeling verklaard dat hij inmiddels door de strafrechter voor het aanwezig hebben van de aangetroffen hennep is veroordeeld tot een gevangenisstraf van 40 dagen waarvan 30 dagen voorwaardelijk en dat hij daarnaast een bedrag van € 1.800,00 moet betalen in het kader van de toegewezen vordering tot ontneming van het wederrechtelijk verkregen voordeel. Voor de aanwezigheid van de harddrugs is hij vrijgesproken, evenals voor handel.
[gedaagde] heeft met de keuze om een handelshoeveelheid hennep in zijn woning te bewaren, naar zijn zeggen als vriendendienst, er welbewust voor gekozen om deel te nemen aan criminele activiteiten. Daarmee heeft hij zijn woonbelang op het spel gezet en welbewust het risico van ontbinding en ontruiming genomen. De situatie waarin hij zich thans bevindt -een woning die door de gemeente is gesloten en een verhuurder die ontruiming wenst- heeft hij dan ook zelf gecreëerd. Dat er sprake is geweest van onder druk zetten door derden, zoals zijn gemachtigde tijdens de mondelinge behandeling heeft gesuggereerd, is niet gebleken. In tegendeel, het was een vriendendienst, die ook nog lucratief voor hem was, hij kreeg er immers een vergoeding voor. Dat [gedaagde] zich achteraf realiseert dat hij verkeerde keuzes heeft gemaakt, maakt dit niet anders.
[gedaagde] heeft gesteld dat Waterweg Wonen op geen enkele wijze rekening heeft gehouden met zijn persoonlijke situatie. Tijdens de mondelinge behandeling heeft hij in dat kader zijn leeftijd, gezondheidstoestand en financiële situatie genoemd, echter, zonder enige onderbouwing. De gevorderde voorziening tot ontruiming van de woning is voor hem weliswaar ingrijpend, maar het is niet aannemelijk geworden dat hij daardoor in een noodsituatie is terecht gekomen.
Gesteld noch gebleken is dat Waterweg Wonen door gebruik te maken van haar ontbindingsbevoegdheid misbruik heeft gemaakt van enig recht. Zij dient als verhuurder te voorkomen dat de door haar verhuurde woningen worden gebruikt voor criminele activiteiten, met de daaraan verbonden negatieve uitstraling voor de woonomgeving. Gelet op de precedentenwerking dienen dergelijke activiteiten zoveel mogelijk ontmoedigd te worden. Verder dient zij te waken voor de leefbaarheid in de wijken waarin haar woningen zijn gelegen en voert zij ten aanzien van drugs in haar woningen een zero tolerance beleid. Een feitelijke beëindiging van het gebruik van de woning door [gedaagde] beantwoordt aan dat doel. Voorts hoeft van Waterweg Wonen niet gevergd te worden dat zij treedt in de overwegingen die de burgemeester aan zijn sluitingsbesluit ten grondslag heeft gelegd. Zij mag van de juistheid van een en ander uitgaan, tenzij (nader) blijkt van concrete feiten en omstandigheden die maken dat in redelijkheid moet worden geoordeeld dat het besluit ondeugdelijk is. [gedaagde] heeft geen feiten en omstandigheden gesteld die de burgemeester niet bekend waren bij het nemen van het besluit en die aanleiding geven voor de veronderstelling dat het besluit ondeugdelijk is.
Op grond van de hiervoor genoemde feiten en omstandigheden in onderling verband en samenhang bezien, acht de kantonrechter de kans dat de burgemeestersluiting bij bezwaar en eventueel beroep daartegen vernietigd wordt, niet aannemelijk.
De slotsom is dan ook dat het voldoende aannemelijk wordt geacht dat in een bodemprocedure zal worden geconcludeerd dat de buitengerechtelijke ontbinding door Waterweg Wonen een einde aan de huurovereenkomst heeft gemaakt. Daarom vindt de kantonrechter het gerechtvaardigd, om daarop vooruitlopend, thans de vordering tot ontruiming toe te wijzen. De ontruimingstermijn wordt vastgesteld op veertien dagen nadat
burgemeester van de gemeente Vlaardingen de sluiting van de woning heeft opgeheven.
[gedaagde] wordt in de proceskosten veroordeeld omdat hij de partij is die ongelijk krijgt.
Hetgeen partijen overigens nog hebben aangevoerd behoeft geen beoordeling, nu dit niet tot een ander oordeel leidt.
De kantonrechter,
rechtdoende in kort geding:
veroordeelt [gedaagde] om de woning aan de [straat-en plaatsnaam] te ontruimen binnen veertien dagen nadat de burgemeester van de gemeente Vlaardingen de sluiting van de woning (tijdelijk) heeft opgeheven, met alle personen en zaken die zich vanwege hem daar bevinden en de woning met overhandiging van de sleutels aan Waterweg Wonen ter beschikking te stellen;
veroordeelt [gedaagde] in de proceskosten, tot aan deze uitspraak aan de zijde van Waterweg Wonen vastgesteld op € 117,00 aan griffierecht, € 99,21 aan dagvaardingskosten en € 600,00 aan salaris voor de gemachtigde;
verklaart dit vonnis uitvoerbaar bij voorraad en wijst af het méér of anders gevorderde.
Dit vonnis is gewezen door mr. K.J. Bezuijen en uitgesproken ter openbare terechtzitting.
362
"
ECLI_NL_RBMNE_2016_6212.xml|True|"Eiser vordert ontruiming vanwege schending betalingsverplichtingen huurder. Huurder voert aan dat er sprake is van gebreken, om welke reden hij zijn betalingen heeft opgeschort. De vordering tot ontruiming wordt toegewezen, met dien verstande dat eiser daaraan geen rechten kan ontlenen indien gedaagde alsnog aan zijn betalingsverplichtingen voldoet.
Civiel recht
kantonrechter
locatie Utrecht
zaaknummer: 5366775 UV EXPL  16-279 LvdH/1470

inzake

wonende te [woonplaats] ,
eisende partij,
gemachtigde: mr. J.H. Hommel,
tegen:
wonende te [woonplaats]
2.
wonende te [woonplaats] ,
gedaagde partij,
gemachtigde mr. J.J. Stobbe.
Partijen zullen hierna [eiser] en [gedaagden c.s.] worden genoemd.
Het verloop van de procedure blijkt uit:
- de dagvaarding met producties 1 tot en met 9;
- de mondelinge behandeling op 7 oktober 2016, waar aan [gedaagde sub 1] en [gedaagde sub 2] verstek is verleend;
- het faxbericht van 13 oktober 2016 van mr. Stobbe, met verzoek tot zuivering van het verstek en tot bepaling van een nieuwe datum voor de mondelinge behandeling;
- de mondelinge behandeling op 8 november 2016, waarvan door de griffier aantekening is gehouden;
- een drietal ter zitting overgelegde producties van de zijde van [gedaagden c.s.] ;
- de pleitaantekeningen van de zijde van [gedaagden c.s.]
Ten slotte is vonnis bepaald op heden.
[gedaagden c.s.] huurt met ingang van 1 november 2013 voor de tijd van vijf jaar de gebouwde onroerende zaak aan [adres] nummer [nummer] te [woonplaats] (hierna: het gehuurde).
Het gehuurde betreft een bedrijfsruimte, waar [gedaagden c.s.] een restaurant drijft, en een woning, die zich boven het restaurant bevindt.
Partijen hebben een huurovereenkomst bedrijfsruimte en bovenwoning gesloten waarop de Algemene Bepalingen Huurovereenkomst Winkelruimte en andere bedrijfsruimte in de zin van artikel 7:290 BW (hierna: de algemene bepalingen) van toepassing zijn.
[gedaagden c.s.] was vanaf 1 november 2013 een maandelijkse huurprijs van € 2.200,00 per maand verschuldigd, telkens voor of uiterlijk op de eerste dag van iedere periode te voldoen.
In artikel 4.2 van de huurovereenkomst is als volgt bepaald:




Bij brief van 16 oktober 2015 heeft [eiser] aan [gedaagden c.s.] kenbaar gemaakt dat de huurprijs met ingang van 1 november 2015 zou worden verhoogd, met verwijzing naar artikel 4 van de huurovereenkomst, naar een bedrag van € 2.425,00 per maand. [gedaagden c.s.] heeft daartegen bezwaar gemaakt en aangegeven dat hij niet zou instemmen met een huur van meer dan € 2.236,00.
Bij brieven van 7 augustus 2015, 17 februari 2016, 26 februari 2016 en 30 juli 2016 heeft [gedaagden c.s.] [eiser] gewezen op diverse gebreken in het gehuurde en verzocht om herstel hiervan. Herstel van de gebreken heeft niet plaatsgevonden.
[gedaagden c.s.] heeft de huur voor de maanden april, juni, juli, augustus, september, oktober en november 2016 - met een beroep op een opschortingsrecht - onbetaald gelaten.
[eiser] vordert – kort gezegd – na vermeerdering van eis, bij vonnis uitvoerbaar bij voorraad, hoofdelijke veroordeling van [gedaagden c.s.] :
- tot betaling van een bedrag van € 15.652,00 (uitgaande van de door [gedaagden c.s.] gehanteerde huurprijs van € 2.236,00 per maand) aan achterstallige huur tot en met november 2016, vermeerderd met de contractuele rente van 1% per (gedeelte van een) maand;
- tot betaling van de buitengerechtelijke incassokosten van € 2.347,80;
- tot betaling van een boete van € 250,00 per dag dat [gedaagden c.s.] in verzuim is;
- tot betaling van de huurtermijnen vanaf december 2016 tot het moment van ontruiming, vermeerderd met de contractuele rente van 1% per (gedeelte van een) maand;
- tot ontruiming van het gehuurde, binnen twee dagen na de betekening van dit vonnis;
- tot betaling van de kosten van deze procedure, waaronder begrepen de beslagkosten, te vermeerderen met de wettelijke rente.
Aan haar vordering legt [eiser] ten grondslag dat [gedaagden c.s.] toerekenbaar tekort is geschoten in de nakoming van zijn betalingsverplichting voortvloeiend uit de huurovereenkomst door de huur vanaf aanvang van de huurovereenkomst telkens te laat te betalen en de huur over de maanden april, juni, juli, augustus, september, oktober en november 2016 in het geheel onbetaald te laten.
[gedaagden c.s.] voert gemotiveerd verweerd. Tegen de vermeerdering van eis ter zitting heeft [gedaagden c.s.] geen bezwaar gemaakt.
Op de stellingen van partijen wordt hierna, voor zover van belang, nader ingegaan.
Naar het oordeel van de kantonrechter is de spoedeisendheid van de zaak uit het gestelde en gevorderde voldoende aannemelijk geworden. Gebleken is dat [eiser] voor haar inkomen afhankelijk is van de huurbetaling door [gedaagden c.s.] Nu één van de vorderingen van [eiser] betrekking heeft op betaling van de achterstallige huur, is hiermee het spoedeisend belang gegeven.
Voor toewijzing van een voorziening in kort geding zoals door [eiser] wordt gevorderd, moet het in hoge mate aannemelijk zijn dat een gelijkluidende vordering in een te voeren bodemprocedure zal worden toegewezen. Het gaat in kort geding immers om een voorlopige voorziening. In een geval als het onderhavige dient daarom beoordeeld te worden of het dermate aannemelijk is dat de bodemrechter tot het oordeel zal komen dat [gedaagden c.s.] in zijn verplichtingen zodanig jegens [eiser] is tekort geschoten dat deze tekortkoming ontbinding van de huurovereenkomst rechtvaardigt. Pas als dat kan worden vastgesteld, kan daarop worden vooruitgelopen en kan [gedaagden c.s.] nu reeds tot ontruiming veroordeeld worden.
[eiser] heeft gesteld dat [gedaagden c.s.] , berekend tot 1 december 2016, een achterstand heeft laten ontstaan in de betaling van de huur ten bedrage van € 15.652,00. Door [gedaagden c.s.] is erkend dat hij de door [eiser] gestelde huurachterstand niet heeft betaald. De hoogte van de door [eiser] gestelde huurachterstand staat hiermee dan ook vast.
Door [gedaagden c.s.] wordt aangevoerd dat er sprake is van achterstallig onderhoud in het gehuurde, dat hij [eiser] hier meermalen op heeft gewezen, maar dat herstel van de gebreken is uitgebleven. Om die reden heeft [gedaagden c.s.] zijn huurbetalingsverplichting opgeschort. Namens [eiser] is hiertegen aangevoerd dat aan [gedaagden c.s.] geen beroep op opschorting toekomt, nu een dergelijk beroep in artikel 25.1 van de algemene bepalingen is uitgesloten.
De kantonrechter is van oordeel dat enerzijds is komen vast te staan dat [gedaagden c.s.] een forse huurachterstand heeft laten ontstaan door gedurende zeven maanden de huur achter te houden/niet te betalen. [eiser] heeft bovendien een beroep gedaan op artikel 25.1 van de toepasselijke algemene bepalingen, waarin een beroep op opschorting is uitgesloten. Door [gedaagden c.s.] is niet betwist dat dit artikel van toepassing is. Dat betekent dat er van uit moet worden gegaan dat [gedaagden c.s.] de huur hadden moeten blijven doorbetalen.
Anderzijds heeft [gedaagden c.s.] aangegeven dat hij het grootste deel van de huurtermijnen heeft gereserveerd op een aparte rekening, zodat deze kan worden betaald. De reden dat [gedaagden c.s.] de huur niet betaald heeft over de door [eiser] genoemde maanden, is gelegen in het feit dat er sprake is van achterstallig onderhoud, waaronder lekkages, schimmelvorming, achterstallig schilderwerk, kapotte ruiten etcetera. [gedaagden c.s.] heeft [eiser] daarover in 2015 en 2016 verschillende brieven gestuurd, maar dat heeft er niet toe geleid dat [eiser] tot het uitvoeren van onderhoudswerkzaamheden is overgegaan. Ter zitting heeft [gedaagden c.s.] foto’s laten zien van het gehuurde, waaruit naar het oordeel van de kantonrechter aannemelijk wordt dat er inderdaad onderhoud aan het pand zal moeten worden uitgevoerd. Het lijkt er op dat de discussie hierover tussen partijen is komen vast te zitten, doordat [gedaagden c.s.] pas weer wilde gaan betalen als er renovatiewerkzaamheden zouden worden uitgevoerd, terwijl [eiser] juist wilde dat er eerst weer werd betaald, alvorens er werkzaamheden zouden worden uitgevoerd.
Nu het zowel aannemelijk is dat [gedaagden c.s.] zijn huur had moeten blijven betalen, als dat er door [eiser] werkzaamheden aan het pand moeten worden uitgevoerd, zal naar het oordeel van de kantonrechter in de bodemprocedure moeten worden afgewogen of de tekortkoming van [gedaagden c.s.] onder de gegeven omstandigheden (de ernst van de achterstalligheid van het onderhoud) de ontbinding van de huurovereenkomst rechtvaardigt. Gezien de ernstige (en deels onomkeerbare) gevolgen van een ontruiming, zal de kantonrechter daarom op dit moment de ontruiming niet
De door [eiser] gevorderde machtiging om de ontruiming zelf uit te voeren, zal worden afgewezen, omdat de bevoegdheid tot reële executie van de veroordeling tot ontruiming reeds voortvloeit uit de artikelen 555 e.v. juncto artikel 444 van het Wetboek van Burgerlijke Rechtsvordering.
De vergoeding van buitengerechtelijke kosten baseert [eiser] op artikel 30 van de algemene bepalingen. Daarin is bepaald dat deze kosten 15% van de hoofdsom bedragen. De hoofdsom bedraagt € 15.652,00 in totaal, zodat een vergoeding van € 2.347,80 zal worden toegewezen, nu ook is gebleken dat buitengerechtelijke werkzaamheden zijn verricht.
[gedaagden c.s.] zal als de grotendeels in het ongelijk gestelde partij hoofdelijk in de proceskosten, met inbegrip van de beslagkosten, worden veroordeeld. De kosten aan de zijde van [eiser] worden begroot op:
- dagvaarding	€	97,95
- griffierecht	€	471,00
- salaris gemachtigde	€
Totaal	€	1.168,95
De gevorderde wettelijke rente over de proceskosten zal worden toegewezen met inachtneming van de hierna te bepalen termijn.
De gevorderde beslagkosten zullen in onderhavige procedure niet worden toegewezen, nu er reeds een bodemprocedure aanhangig is en over deze kosten door de bodemrechter op korte termijn een antwoord kan worden verwacht.
De kantonrechter:
zuivert het aan [gedaagden c.s.] verleende verstek;
veroordeelt [gedaagden c.s.] om binnen acht dagen na de betekening van dit vonnis de onroerende zaak gelegen aan de [adres] , met al de zijnen en het zijne te ontruimen en te verlaten en onder afgifte van de sleutels ter vrije beschikking van [eiser] te stellen;
veroordeelt [gedaagden c.s.] hoofdelijk aan [eiser] , uiterlijk op 7 december 2016, een bedrag van € 15.652,00 aan achterstallige huur over de maanden april, juni, juli, augustus, september, oktober en november 2016 te voldoen;
veroordeelt [gedaagden c.s.] hoofdelijk tot betaling aan [eiser] van € 2.236,00 voor elke maand of gedeelte van een maand, gelegen tussen 1 december 2016 en de daadwerkelijke ontruiming;
bepaalt dat [eiser] aan de onder 5.2 gegeven veroordeling geen rechten kan ontlenen indien [gedaagden c.s.] de onder 5.3 en 5.4 gegeven veroordelingen nakomt;
veroordeelt [gedaagden c.s.] hoofdelijk tot betaling van € 2.347,80 aan buitengerechtelijke incassokosten;
veroordeelt [gedaagden c.s.] hoofdelijk tot betaling van de proceskosten aan de zijde van [eiser] , tot de uitspraak van dit vonnis begroot op € 1.168,95, waarin begrepen € 600,00  aan salaris gemachtigde, vermeerderd met de wettelijke rente over deze kosten vanaf
14 dagen na de betekening van dit vonnis aan [gedaagden c.s.] tot de dag der voldoening;
verklaart dit vonnis uitvoerbaar bij voorraad;
wijst het meer of anders gevorderde af.
Dit vonnis is gewezen door mr. J.W. Wagenaar, kantonrechter, bijgestaan door mr. L.C.J. van der Heijden en in het openbaar uitgesproken op 23 november 2016.
"
ECLI_NL_RBAMS_2016_9117.xml|True|"Vordering tot ontbinding huurovereenkomst. Vordering is onderbouwd met onderzoeksrapport van onderzoeksbureau dat camera heeft opgehangen bij ingang woning. Kantonrechter oordeelt dat verhuurder met de gemaakte cameraopnames onrechtmatig heeft gehandeld jegens huurder. Dit leidt echter niet tot uitsluiting van het volledige rapport als bewijs in de (civiele) procedure. Kantonrechter stelt vast dat huurder gekort is geschoten in zijn verplichtingen en dat dit ontbinding van de overeenkomst rechtvaardigt.

Afdeling privaatrecht
zaaknummer: 4212278  CV EXPL  15-14928
vonnis van:  4 oktober 2016
fno.:  460
I n z a k e
wonende te [plaats]
eiseres in conventie, verweerster in reconventie
nader te noemen: [eiseres]
gemachtigde: mr. H.M. Hielkema
t e g e n
wonende te [plaats]
gedaagde in conventie, eiser in reconventie
nader te noemen: [gedaagde]
gemachtigde: mr. O. Hammerstein
- dagvaarding van 10 juni 2015 van [eiseres] ;- conclusie van antwoord tevens houdende eis in reconventie van [gedaagde] ;- instructievonnis van 4 augustus 2015;- dagbepaling comparitie;
- een conclusie van antwoord in reconventie van [eiseres] .
De comparitie heeft plaatsgevonden op 29 oktober 2015. [eiseres] is in persoon verschenen bijgestaan door haar gemachtigde. [gedaagde] is in persoon verschenen vergezeld door zijn gemachtigde. Partijen hebben hun standpunten nader toegelicht, [eiseres] mede aan de hand van pleitaantekeningen, en hebben vragen van de kantonrechter beantwoord. Vervolgens is [gedaagde] in de gelegenheid gesteld om een schriftelijke toelichting te geven. Nadien zijn de volgende procestukken ingediend:
- akte uitlating van [gedaagde] ;
- antwoordakte tevens akte vermeerdering van eis van [eiseres] ;
- akte uitlating producties en verzet tegen vermeerdering van eis van [gedaagde] ;
- akte uitlating producties van [eiseres] .
1. Als enerzijds gesteld en anderzijds erkend of niet (voldoende) weersproken, alsmede op grond van de overgelegde en in zoverre niet bestreden inhoud van de bewijsstukken, staat in dit geding het volgende vast:
[gedaagde] huurt sinds 1 november 1989 van (de rechtsvoorganger van) [eiseres] de woning gelegen aan het adres [straat] te [plaats] tegen een huurprijs van € 364,36 per maand (verder het gehuurde te noemen). Het oppervlakte van het gehuurde is ongeveer 38 m2.
Het gehuurde ligt op de derde verdieping van het pand aan voormeld adres. Het pand is in eigendom van [eiseres] en zij houdt op de begane grond een juwelier. Op de eerste verdieping is opslagruimte en op de tweede verdieping woont de dochter van [eiseres] , [naam 1] .
In de huurovereenkomst is, voor zover in deze procedure van belang, als volgt overeengekomen:Artikel 7, lid 1: het gehuurde is bestemd om te worden gebruikt als woonruimte [...]Artikel 9, lid 1: huurder zal het gehuurde als een goed huisvader en overeenkomstig de in art 7 aangegeven bestemming gebruiken [..] Artikel 10, lid 1: zonder voorafgaande toestemming van verhuurder mag huurder het gehuurde noch geheel noch gedeeltelijk door derden laten gebruiken of aan derden in onderhuur afstaan.
[gedaagde] is zelfstandig internationaal kunsttaxateur en -adviseur. Hij houdt kantoor aan het adres [straat 2] te [plaats] . Op dat adres woont tevens de broer van [eiseres] .
[gedaagde] heeft in 2007 een aangetekende brief van [eiseres] terzake van huurverhoging niet aangenomen en niet afgehaald.
Bij aangetekende brief van 15 november 2008 heeft [eiseres] aan [gedaagde] geschreven dat er een lekkage is ontstaan als gevolg van een pak wc rollen die in de stortbak van de wc lag. [eiseres]  heeft opgemerkt dat de lekkage had kunnen worden voorkomen als [gedaagde] tijdig gehandeld had.
[eiseres] heeft in 2013 een onderzoeksbureau ingeschakeld, firma Van Kappel Security Solutions B.V. (verder: het onderzoeksbureau). Dit onderzoeksbureau is gespecialiseerd in het onderzoek naar het rapporteren van aantoonbare feiten ter zake van woonfraude door huurders.
Het onderzoeksbureau heeft tussen 20 juni 2014 en 11 december 2015 het gehuurde bijna vijf maanden verdeeld over vier periodes geobserveerd door middel van een camera. De camera hing in het trappenhuis van het pand en was gericht op de voordeur van het gehuurde. Daarnaast heeft het bureau [gedaagde] gevolgd. Verder heeft het onderzoeksbureau zogenaamde confrontatiegesprekken met [gedaagde] gevoerd. Het bureau heeft een rapport opgesteld van haar bevindingen. In dat rapport is onder meer opgenomen dat er in totaal over een periode van 164 dagen een statische observatie is uitgevoerd, waarvan [gedaagde] op 20 dagen in de woning was, dat er op 19 dagen gasten in de woning waren zonder dat [gedaagde] daarbij aanwezig was en dat [gedaagde] ten tijde van de statische observatie niet in de woning heeft overnacht.
Bij brief van 30 maart 2015 heeft [eiseres] aan [gedaagde] geschreven dat [gedaagde] het gehuurde niet bewoont en er regelmatig derden laat slapen en heeft hem gesommeerd om de huur op te zeggen en het gehuurde te ontruimen vanwege ernstige tekortkomingen van de nakoming van zijn verplichtingen uit de huurovereenkomst. [gedaagde] heeft hieraan geen gevolg gegeven.
2. [eiseres] vordert na eiswijziging bij antwoordakte na comparitie - kort gezegd- de ontbinding van de huurovereenkomst tussen partijen en de ontruiming van het gehuurde op straffe van een dwangsom en veroordeling van [gedaagde] in de kosten van het onderzoeksrapport en van de ontruiming te vermeerderen met de rente en de proceskosten.
3. [eiseres] baseert haar eis op de volgende grondslag. [gedaagde] handelt al sinds velen jaren en voortdurend in strijd met zijn verplichtingen uit de huurovereenkomst door het gehuurde niet zelf te bewonen waardoor hij niet de juiste zorg als goed huurder kan verschaffen aan het gehuurde. Ook heeft [gedaagde] het gehuurde regelmatig zonder toestemming van [eiseres] aan anderen in gebruik gegeven. Deze ernstige tekortkomingen rechtvaardigen ontbinding van de huurovereenkomst en ontruiming van het gehuurde. De belangen van [gedaagde] bij behoud van het gehuurde wegen daar niet tegen op.
4. [gedaagde] betwist dat hij tekort is geschoten in de nakoming van zijn verplichtingen. Hij voert aan dat hij al sinds hij het gehuurde huurt regelmatig op reis is voor zijn werk. Dat was bekend bij de vorige verhuurder. Daarnaast zorgt hij geregeld voor zijn zieke broers en heeft hij een lat-relatie gehad, maar hij woont in het gehuurde. [gedaagde] erkent dat hij regelmatig familie en vrienden in het gehuurde te logeren heeft (gehad). Dat gaat om één of enkele nachten. Van onderhuur is geen sprake. [gedaagde] meent dat het onderzoeksrapport als onrechtmatig verkregen bewijs niet mag worden betrokken bij de beoordeling van het geschil. [gedaagde] betoogt verder dat de belangen van [gedaagde] bij behoud van het gehuurde zwaarder wegen dan de belangen van [eiseres] bij beëindigen van de huurovereenkomst. [gedaagde] verzoekt de kantonrechter, gelet op zijn belangen bij een eventuele veroordeling, de uitvoerbaarheid bij voorraad van het vonnis achterwege te laten. [gedaagde] verzet zich tegen de eisvermeerdering en betwist dat hij de kosten van het onderzoeksrapport is verschuldigd.
5. [gedaagde] vordert bij vonnis uitvoerbaar bij voorraad [eiseres] op straffe van verbeurte van een dwangsom te verbieden:- om zonder toestemming van [gedaagde] apparatuur te (doen) plaatsen in of in nabijheid van zijn woning waarmee beelden worden vastgelegd van personen die zijn woning betreden en/of verlaten, - danwel personen aldaar te posteren met de opdracht de voordeur van de woning in de gaten te houden en vast te leggen wie de woning betreedt, - of anderszins inbreuk te maken op zijn recht op privacy, met veroordeling van [eiseres] in de proceskosten.
6. [gedaagde] stelt dat [eiseres] onrechtmatig handelt jegens [gedaagde] door zonder rechtvaardigingsgrond en zonder dat hij daarvan op de hoogte is gesteld zijn gedragingen met een camera vast te leggen, hetgeen een ernstige inbreuk oplevert op zijn recht op eerbiediging van zijn persoonlijke levenssfeer. De inzet van een camera was buitenproportioneel. De belangen van [eiseres] bij verzameling van informatie op deze wijze wegen niet op tegen het recht van [gedaagde] op eerbieding van zijn privacy. [eiseres] heeft tevens gehandeld in strijd met haar verplichting zich als goed verhuurder te gedragen. [gedaagde] heeft nog altijd belang bij zijn vordering, aangezien hij een verdere inbreuk op zijn rechten vreest.
7. [eiseres] betwist dat [gedaagde] nog belang heeft bij zijn vordering, aangezien [eiseres] niet langer een belang heeft bij het filmen van de gedragingen van [gedaagde] . Verder betwist [eiseres] dat zij onrechtmatig heeft gehandeld. [eiseres] voert aan dat er voor het gebruik van een camera een rechtvaardigingsgrond was. [eiseres] heeft de plicht om er op toe te zien dat het gehuurde wordt gebruikt in overeenstemming met de wet en de huurovereenkomst. Van slecht verhuurderschap is geen sprake.
8. [eiseres] heeft haar vordering onder meer onderbouwd met het onderzoeksrapport van het onderzoeksbureau als bedoelt onder punt 1.8. [gedaagde] voert aan dat dit rapport buiten beschouwing moet worden gelaten, nu het onrechtmatig is verkregen en sprake is van bijkomende omstandigheden die uitsluiting als bewijs rechtvaardigen. De kantonrechter is van oordeel dat een deel van de onderzoeksresultaten van het onderzoeksbureau onrechtmatig is verkregen, maar dat dit niet leidt tot uitsluiting van het volledige rapport als bewijs in deze (civiele) procedure. Daartoe wordt als volgt overwogen.
9. Het onderzoekbureau heeft de gangen van [gedaagde] en zijn bezoek onderzocht. Dat op zich levert een inbreuk op van het recht op eerbiediging van de persoonlijke levenssfeer van [gedaagde] . [eiseres] had daar belang bij, nu zij vermoedde dat [gedaagde] niet in het gehuurde woonde en het gehuurde in gebruik gaf aan derden. Het onderzoeksbureau heeft gebruik gemaakt van een camera die is opgehangen in het trappenhuis, een niet voor publiek toegankelijk lokaal, en wel op de derde etage, bij de ingang van het gehuurde. Een camera bij de voordeur had geen betrouwbaar resultaat op kunnen leveren, aldus [eiseres] , nu niet alleen [gedaagde] in het trappenhuis zijn opgang naar zijn woning heeft maar ook de bewoonster van de tweede verdieping, de dochter van [eiseres] . Uit de overlegde freezeframes van de camerabeelden blijkt dat de camera zo is opgehangen dat niet alleen de deur naar het gehuurde in beeld is maar ook in de woning gekeken kan worden. Dat was niet noodzakelijk voor het onderzoek. De camera had ook op een andere wijze gepositioneerd kunnen worden waarbij, zonder dat in de woning werd gefilmd, toch bruikbare opnames over de bezoekers van het gehuurde hadden kunnen worden gemaakt. Deze opnames zijn om die reden in strijd met de beginselen van subsidiariteit en proportionaliteit gemaakt. Door aldus inbreuk te maken op het recht op eerbiediging van de persoonlijke levenssfeer heeft [eiseres] onrechtmatig jegens [gedaagde] gehandeld. [gedaagde] heeft echter geen (bijkomende) feiten en omstandigheden aangevoerd die tot het oordeel zouden moeten leiden dat uitsluiting van het bewijs zwaarder moet wegen dan het algemene maatschappelijke belang dat de waarheid in rechte aan het licht komt, alsmede het belang dat [eiseres] heeft om haar stellingen in rechte aannemelijk te kunnen maken. Het argument dat [gedaagde] niet heeft onderverhuurd maar het gehuurde alleen in gebruik heeft gegeven aan familie en kennissen en het feit dat [eiseres] het onderzoek heeft laten instellen zonder eerst bij [gedaagde] te informeren naar zijn aan- en afwezigheid in het gehuurde en het bezoek dat hij ontving vormen niet zo’n omstandigheid. De stelling van [gedaagde] dat het onderzoeksbureau zou hebben gesjoemeld bij de opmaak van het rapport is niet concreet onderbouwd. Nu daar geen concrete aanwijzingen voor zijn gaat de kantonrechter aan deze stelling voorbij.
10. Tussen partijen is niet explicieit overeengekomen dat [gedaagde] zijn hoofdverblijf in het gehuurde moet hebben maar op grond van goed huurderschap dient [gedaagde] als huurder wel feitelijk in staat te zijn om de verantwoordelijkheid voor de gang van zaken in het gehuurde te dragen. Met [gedaagde] is de kantonrechter van oordeel dat het feit dat hij geregeld in het buitenland verkeert, voor zijn broers zorgt of bij zijn partner slaapt, op zichzelf niet betekent dat [gedaagde] niet in het gehuurde woont of niet voor het gehuurde zorg draagt. Echter, daarbij is het niet gebleven. [gedaagde] heeft erkend, en dit blijkt ook uit het rapport van het onderzoeksbureau, dat hij zonder toestemming van [eiseres] met regelmaat het gehuurde aan derden in gebruik heeft gegeven. Daarmee handelde [gedaagde] in strijd met bepaalde in artikel 10 van de huurovereenkomst, waarin niet alleen een onderhuurverbod is opgenomen maar waarin het tevens is verboden om zonder toestemming het gehuurde aan derden in gebruik te geven. Tot derden behoren ook familieleden en kennissen. Voor het in gebruik geven van het gehuurde is niet vereist dat daartegenover een tegenprestatie staat. In dat geval zou sprake zijn van onderhuur en dat wordt aan [gedaagde] niet verweten door [eiseres] . [gedaagde] heeft niet (voldoende) weersproken dat hij zelf op die momenten niet verbleef in de woning. Daarmee heeft hij tevens een situatie in het leven geroepen waarin hij niet (voldoende) verantwoordelijkheid kon dragen voor het gehuurde. Immers, door niet aanwezig te zijn tijdens het verblijf van die derden kon hij geen toezicht hebben op hun gedragingen. In het verleden is dit ook niet zonder gevolgen gebleken. In dit verband verwijst de kantonrechter naar de lekkage als gevolg van een pak wc rollen (zie onder 1.8). Dat het ging om familieleden of kennissen zoals [gedaagde] stelt, doet aan het voorgaande niet af. [gedaagde] heeft zich dan ook niet gedragen als goed huurder.
11. [gedaagde] is derhalve tekort geschoten in de nakoming van zijn verplichtingen uit de huurovereenkomst. Dientengevolge is [eiseres] bevoegd ontbinding te vorderen. De vraagt ligt vervolgens voor of de tekortkomingen van [gedaagde] de ontbinding van de huurovereenkomst met al haar gevolgen kunnen rechtvaardigen.
12. De kantonrechter leest in [gedaagde] verweer dat volgens hem gelet op de wederzijdse belangen, de tekortkomingen te gering zijn om ontbinding te rechtvaardigen.
13. [gedaagde] heeft in ieder geval in de vier perioden van de camera observatie, van juli 2013 tot mei 2014, waarbij de camera in totaal 164 dagen op de deur van het gehuurde stond gericht, in totaal 20 keer in de woning is geweest (bij elkaar opgeteld 18 uur en 46 minuten) terwijl hij nimmer in de woning heeft overnacht. In die periode hebben 19 gasten één of meer nachten in de woning overnacht zonder dat [gedaagde] aanwezig was. Daarmee heeft [gedaagde] het gehuurde met zo’n grote regelmaat in gebruik gegeven dat van een geringe tekortkoming geen sprake is. Dat hij met name familie en kennissen in de woning heeft laten verblijven en er geen aanwijzingen zijn dat hij een financiële vergoeding kreeg kan hier enigszins aan afdoen, omdat het in dat geval geen onbekenden van [gedaagde] waren die hij in het gehuurde toeliet, maar daar staat tegenover dat [gedaagde] tijdens die logeerpartijen niet zelf in het gehuurde aanwezig was, waardoor hij geen enkel toezicht had op hun gedragingen. Zeer recent nog heeft [gedaagde] het gehuurde weken achtereen in gebruik gegeven aan een kantoorgenoot van zijn gemachtigde. [gedaagde] stelt dat hij daarmee juist goed huurderschap heeft betracht, omdat er iemand in het geval van calamiteiten in het gehuurde was, maar daarmee gaat hij er aan voorbij dat hij daarvoor toestemming had moeten vragen aan [eiseres] . Het belang van [gedaagde] bij behoud van het gehuurde weegt niet op tegen het belang van [eiseres] bij ontbinding van de huurovereenkomst. Het woonbelang van [gedaagde] , waaronder zijn hechting aan het gehuurde en de omgeving en zijn woonduur, is niet voldoende zwaarwegend. Hierbij speelt mede een rol dat uit het onderzoeksrapport is gebleken dat [gedaagde] , in ieder geval in de periode van onderzoek, niet vaak in het gehuurde aanwezig was en er iet heeft overnacht hetgeen er op duidt dat [gedaagde] ook elders onderdak heeft, zoals hij zelf ook ter zitting heeft verklaard over het huis van zijn broer aan de [straat 2] , waar hij ook zijn kantoor heeft. Ook het argument dat [gedaagde] het gehuurde met zorg heeft ingericht en fors heeft geïnvesteerd legt onvoldoende gewicht in de schaal en wordt overigens betwist.
14. [gedaagde] heeft nog betoogd dat het eigenlijke doel van [eiseres] is om het gehuurde vrij van huur te krijgen voor eigen gebruik. Deze omstandigheid maakt, wat er ook van zij, de tekortkoming van [gedaagde] niet minder ernstig.
15. Gelet op het voorgaande liggen de gevorderde ontbinding van de huurovereenkomst en de ontruiming van het gehuurde voor toewijzing gereed. Hetgeen overigens door partijen is aangedragen kan niet tot een ander oordeel leiden.
16. Gezien het voorgaande is er geen aanleiding om een der partijen toe te staan tot het leveren van bewijs.
17. [eiseres] heeft in haar akte uitlating haar eis vermeerderd en veroordeling van [gedaagde] in de kosten van het onderzoeksrapport gevorderd. [gedaagde] heeft zich tegen de eisvermeerdering verzet. Nu [gedaagde] op deze eis heeft kunnen reageren, verzet de goede procesorde zich niet tegen eisvermeerdering, zodat de kantonrechter tot beoordeling ervan zal overgaan. De kosten worden afgewezen. Van bewijs dat deels op onrechtmatige wijze is verzameld kan niet worden geoordeeld dat de kosten daarvoor in redelijkheid zijn gemaakt en aan de wederpartij als schade kunnen worden doorberekend.
18. [eiseres] vordert een dwangsom op de ontruiming. Gelet op het feit dat de [eiseres] met de toewijzing van de veroordeling tot ontruiming reeds een titel heeft om zelf tot gedwongen ontruiming over te gaan, dient zij te onderbouwen op grond waarvan een extra prikkel om tot ontruiming over te gaan in de vorm van een op te leggen dwangsom nodig is. [eiseres] onderbouwt de noodzaak van de dwangsom als extra prikkel met de stelling dat wegens logistieke en organisatorische redenen eens per twee weken ontruimingsrondes worden gehouden en dat zij net buiten die termijn kan vallen waardoor de ontruiming pas drie of vier weken later kan plaatsvinden. Verder stelt [eiseres] dat een dwangsom een extra prikkel is om de kosten van ontruiming, die voor rekening van [gedaagde] komen, te kunnen voorkomen. Dit is onvoldoende (bijzonder) om naast het uitspreken van de ontbinding en de veroordeling tot ontruiming, met het vooruitzicht dat deze ook daadwerkelijk wordt aangezegd en uitgevoerd, aan [gedaagde] een extra prikkel te geven door middel van het opleggen van een dwangsom. Deze wordt afgewezen.
19. De gevorderde kosten voor een gedwongen ontruiming zijn voorshands niet toewijsbaar, omdat onvoldoende duidelijk is dat deze kosten daadwerkelijk zullen worden gemaakt en wat de hoogte van die kosten zullen zijn.
20. De proceskosten komen voor rekening van [gedaagde] als de in het ongelijk gestelde partij.
21. [gedaagde] heeft de kantonrechter verzocht de gevorderde uitvoerbaarheid bij voorraad af te wijzen en voert daartoe aan dat hij al 27 jaar in het gehuurde woont, de veroordeling tot ontruiming onomkeerbaar is en het voor hem onmogelijk is om op korte termijn een andere woning te vinden, binnen de grachtengordel tegen een vergelijkbare huur. Gelet op de ernst van de tekortkomingen zie de kantonrechter evenwel aanleiding om deze vordering toe te wijzen. Wel zal, gelet op de woonduur een iets langere termijn voor ontruiming van de woning worden gegeven.
22. De vordering valt uiteen in drie onderdelen. Het eerste onderdeel ziet, zo begrijpt de kantonrechter de stellingen van [gedaagde] , op de aanwezigheid van de camera in het trappenhuis. Daartoe wordt overwogen dat ter zitting, en ook nadien, onweersproken is gesteld dat de camera waarmee de litigieuze beelden zijn gemaakt nog altijd in het trappenhuis aanwezig is. Vast is komen te staan dat de camera zoals die is gepositioneerd een inbreuk maakt op het recht op eerbiediging van de persoonlijke levenssfeer van [gedaagde] . Daarbij erkent [eiseres] geen belang meer te hebben bij de aanwezigheid van de camera. De vordering wordt in zoverre toegewezen. De twee andere onderdelen van de vordering (verbod positionering en verbod andere inbreuken op de privacy) worden afgewezen als niet onderbouwd.
23. De gevorderde dwangsom wordt toegewezen, zij het dat het maximum aan te verbeuren dwangsommen wordt gesteld op € 2.000,00.
24. De proceskosten komen voor rekening van [eiseres] als de in het ongelijk gestelde partij.
De kantonrechter:

ontbindt de tussen partijen bestaande huurovereenkomst met betrekking tot het gehuurde gelegen aan het adres [straat] te [plaats] ;
veroordeelt [gedaagde] om het gehuurde met al wie en al wat zich daarin vanwege [gedaagde] bevindt, voor 1 december 2016 te ontruimen en te verlaten en met afgifte van de sleutels geheel ter vrije beschikking van [eiseres] te stellen, welke ontruiming zo nodig door de deurwaarder bewerkstelligd kan worden met behulp van de sterke arm conform het in artikel 555 e.v. jo. 444 Rv bepaalde;
veroordeelt [gedaagde] in de kosten van het geding, tot op heden aan de zijde van [eiseres] begroot op:exploot	€	96,16salaris	€	450,00griffierecht	€	78,00		-----------------totaal	€	624,16voor zover van toepassing, inclusief btw;
veroordeelt [gedaagde] tot betaling van een bedrag van € 50,00 aan nasalaris, te verhogen met een bedrag van € 68,00 onder de voorwaarde dat betekening van het vonnis heeft plaatsgevonden en [gedaagde] niet binnen 14 dagen na aanschrijving vrijwillig aan het vonnis heeft voldaan, een en ander voor zover van toepassing, inclusief btw;

verbiedt [eiseres] om zonder toestemming van [gedaagde] apparatuur te (doen) plaatsen in of in nabijheid van zijn woning waarmee beelden worden vastgelegd van personen die zijn woning betreden en/of verlaten, op straffe van verbeurte van een dwangsom van € 500,00 per overtreding van dat verbod met een maximum van € 2.000,00;
veroordeelt [eiseres] in de kosten van het geding, tot op heden aan de zijde van [gedaagde] begroot op € 200,00;
veroordeelt [eiseres] tot betaling van een bedrag van € 15,00 aan nasalaris, te verhogen met een bedrag van € 68,00 onder de voorwaarde dat betekening van het vonnis heeft plaatsgevonden en [gedaagde] niet binnen 14 dagen na aanschrijving vrijwillig aan het vonnis heeft voldaan, een en ander voor zover van toepassing, inclusief btw;

verklaart de veroordelingen uitvoerbaar bij voorraad;
wijst het meer of anders gevorderde af.
Aldus gewezen door mr. H.M. Patijn, kantonrechter, en uitgesproken ter openbare terechtzitting van 4 oktober 2016 in tegenwoordigheid van de griffier.
"
ECLI_NL_RBAMS_2016_3567.xml|True|"Kantonrechter oordeelt dat huurders toerekenbaar tekort zijn geschoten door verboden onderverhuur van woning en dat zij verhuurder de geleden schade moeten vergoeden. Onder verwijzing naar HR 11 juni 2010 (LJN MB0893) stelt de kantonrechter vast dat verhuurder aannemelijk heeft gemaakt hierdoor enige schade te hebben geleden. Kantonrechter stelt de kosten vast en schat de ontvangen onderhuurinkomsten. Gedaagden krijgen de gelegenheid tot leveren tegenbewijs.
Zie ECLI:NL:GHAMS:2014:222 voor hoger beroep.

Sector Kanton
Locatie Amsterdam
Rolnummer: 1368616 CV EXPL 12-23441
Vonnis van: 5 februari 2013
F.no.: 656

I n z a k e

wonende te [plaats]
eiser
nader te noemen [eiser]
gemachtigde: mr. F. Swart
t e g e n
wonende te [plaats]
gedaagde sub 1
nader te noemen [gedaagde 1]
en
wonende te [plaats]
gedaagde sub 2
nader te noemen [gedaagde 2]
gedaagden sub 1 en 2 worden hierna gezamenlijk ook aangeduid als [gedaagde 1 en 2 samen]
gemachtigde: mr. P. Obbeek

De volgende processtukken zijn ingediend:
- de dagvaarding van 19 juli 2012 inhoudende de vordering van [eiser] met producties;
- de conclusie van antwoord van [gedaagde 1 en 2 samen] met producties.
Daarna is bij tussenvonnis van 18 september 2012 een verschijning van partijen ter terechtzitting bevolen. Deze zitting heeft op 8 november 2012 plaatsgevonden. Verschenen zijn [naam 1] namens [eiser] vergezeld door de gemachtigde en [gedaagde 1] namens [gedaagde 1 en 2 samen] met de gemachtigde.
Daarna is datum voor vonnis bepaald.


1. Als gesteld en niet (voldoende) weersproken staan de volgende feiten en omstandigheden vast:
[eiser] is eigenaar, althans erfpachter van het perceel [adres] te [plaats] . Op basis van de huurovereenkomst d.d. 9 augustus 1995 heeft [eiser] de daarvan deeluitmakende zelfstandige woonruimte [adres] (het gehuurde) met ingang van 1 augustus 1995 aan [gedaagde 1 en 2 samen] verhuurd.
Artikel 7 van de huurovereenkomst bepaalt dat het de huurder niet is toegestaan het gehuurde geheel of gedeeltelijk door derden te laten gebruiken of aan derden in onderhuur af te geven. Ook mag de huurder geen andere personen bij zich laten inwonen dan die rechtstreeks tot zijn gezin behoren.
[gedaagde 1 en 2 samen] zijn sinds 2005 eigenaar, althans erfpachter van een perceel aan de [adres 2] te [plaats] . Zij hebben daar een huis laten bouwen en die woning betrokken.
[gedaagde 1 en 2 samen] zijn met de dames [naam 2] ( [naam 2] ), [naam 3] ( [naam 3] ) en [naam 4] elk (onder)huurovereenkomsten aangegaan inzake de huur van elk een kamer in het gehuurde.
Bij e-mail van 25 juni 2012 aan [naam 1] ( [naam 1] ), medewerkster van [eiser] , heeft [naam 2] namens de bewoners van de [adres] , geschreven dat de bewoners niet wisten van illegale onderverhuur. [naam 2] woont zelf bijna 2 jaar en 3 maanden in het gehuurde en de bewoners betalen allen iedere maand huur via digitale overboekingen. Zij schrijft: “
Blijkens de schriftelijke (onder)huurovereenkomst tussen [gedaagde 1] en [naam 3] is deze ingegaan op 26 december 2011 tegen een huur van € 470,00 per maand waarbij betaling van de huur vooraf dient te geschieden per de 15e van de maand. Betaling moet plaatsvinden naar de ABN AMRO [rekeningnummer] tnv [gedaagde 1] te Amsterdam zonder verdere vermelding.
Bij brief van 21 juni 2012 aan [eiser] heeft [gedaagde 1 en 2 samen] bevestigd: ”
Bij brief van 3 juli 2012 heeft [eiser] de onderhuurders gesommeerd het gehuurde uiterlijk per 1 oktober 2012 te verlaten.

2. [eiser] vordert dat [gedaagde 1 en 2 samen] hoofdelijk, bij uitvoerbaar bij voorraad te verklaren vonnis, veroordeeld zal worden tot betaling van:a.	€ 17.052,- ter zake onrechtmatig genoten huurinkomsten voor de periode 1 april 2010 tot en met 30 juni 2012, te vermeerderen met de wettelijke rente vanaf 19 juli 2012 tot aan de dag der algehele voldoening, althans een in goede justitie te bepalen bedrag;
b.	€ 14.400,- ter zake onrechtmatig genoten huurinkomsten voor de periode 1 januari 2006 tot en met 31 december 2009, te vermeerderen met de wettelijke rente vanaf 1 januari 2010 tot aan de dag der algehele voldoening, althans een in goed justitie te bepalen bedrag;
c.	de proceskosten van [eiser] .
3. [eiser] stelt – kort gezegd – dat zij een onderzoek heeft ingesteld na een anonieme melding van een buurman dat [gedaagde 1 en 2 samen] al negen à tien jaar het gehuurde in gebruik geven aan telkens wisselende personen. Uit het onderzoek bleek dat [gedaagde 1 en 2 samen] reeds in 2005 in de koopwoning aan de [adres 2] zijn gaan wonen en dat [naam 2] al meer dan 2 jaar in het gehuurde woont tezamen met drie andere personen, in wisselende samenstelling. [gedaagde 1 en 2 samen] zijn aldus toerekenbaar tekortgeschoten in de nakoming van hun verplichtingen uit hoofde van de huurovereenkomst en hebben gedurende een lange periode (vanaf 2006 tot en met 30 juni 2012) onrechtmatige inkomsten genoten door de woning stelselmatig tegen een hogere huurprijs dan de geldende huurprijs in gebruik te geven aan derden. Uitgaande van een huur voor de onderhuurders van 4 x € 470,00 (het bedrag van de huur blijkens de huurovereenkomsten met [naam 2] en [naam 3] ) bedraagt het totaal van onrechtmatig genoten inkomsten € 17.052,00 (zie tabel hieronder) over de periode april 2010 tot en met 30 juni 2012.
Periode
Huur [eiser]
Huur 4 personen
Energiekosten
Verschil per maand
Totaal verschil
1 april – 1 juli 2010
€ 1.013,12
€ 1.880,00
€ 193,00
€ 674,00
€ 2.022,00
1 juli 2010 – 1 januari 2011
€ 1.026,00
€ 1.880,00
€ 193,00
€ 661,00
€ 3.966,00
1 januari 2011- 1 juli 2011
€ 1.026,00
€ 1.880,00
€ 224,00
€ 630,00
€ 3780,00
1 juli 2011 – 1 juli 2012
€ 1.049,00
€ 1.880,00
€ 224,10
€ 607,00
€ 7.284,00
4. Over de periode 2006 tot 2010 maakt [eiser] aanspraak op een bedrag van € 300,00 per maand, derhalve in totaal (48 maanden x € 300,00 =) € 14.400,00. [eiser] baseert dit op de omstandigheid dat Van der Poll cs de koopwoning in 2005 hebben betrokken en op de melding van een van de buren dat sprake is van aanhoudende ingebruikgeving aan derden door [gedaagde 1 en 2 samen] .
5. Ter zitting heeft [eiser] de gevorderde schade nader toegelicht. [naam 1] - die in dienst is van [eiser] - besteedt een groot deel van haar tijd aan het zoeken naar en bestrijden van illegale woningverhuur. Zij doet onderzoek, legt bezoeken af en telefoneert veelvuldig. Ook lijdt [eiser] schade die er uit bestaat dat hij niet de aanmerkelijke huurprijsverhoging heeft kunnen doorvoeren die hij normaal gesproken wel had kunnen doorvoeren als het gehuurde (eerder) was leeggekomen. Het betreft immers een aantrekkelijke woning in het centrum van Amsterdam, aldus [eiser] .
6. [eiser] biedt bewijs aan van zijn stellingen, onder andere door het horen van [naam 1] en de dames [naam 3] en [naam 2] .

7. [gedaagde 1 en 2 samen] ontkennen dat zij gedurende lange tijd de woning aan derden in gebruik hebben gegeven. Toen [gedaagde 1] het gehuurde verlieten hebben zij deze aangehouden en is deze af en toe en om niet in gebruik gegeven aan naaste familieleden en relaties uit het buitenland. [gedaagde 1 en 2 samen] hebben veel later dan 2005 de woning aan de [adres 2] betrokken. Pas vanaf circa 2010 hebben zij het gehuurde onderverhuurd aan een aantal personen. Zij zijn geen huurovereenkomsten aangegaan met andere personen dan de dames [naam 2] , [naam 3] en [naam 4] .
8. Primair zijn [gedaagde 1 en 2 samen] van oordeel dat zij niet toerekenbaar tekort zijn geschoten en indien dat wel het geval is zijn zij van oordeel dat [eiser] daarvan geen enkele schade heeft ondervonden. In ieder geval zou [eiser] de woning zelf nooit aan meerdere personen hebben verhuurd zodat hij niet enige schade heeft geleden voor een eventueel verschil tussen de huurprijs die [gedaagde 1] c.s. betaalden en de vergoeding die [gedaagde 1 en 2 samen] van de onderhuurders kregen.
9. Als er echter toch sprake is van schade geldt dat de huur van [naam 2] per 1 april 2010 € 405,00 (excl. gas, water en licht bedroeg), per 1 juli 2010 € 410,00 en per 1 juli 2011 € 415,96 per maand bedroeg. Vanaf 1 juni 2012 heeft zij geen huur meer voldaan.
10. [naam 3] huurde vanaf 26 december 2011 een kamer in het gehuurde voor een bedrag van € 415,96 per maand exclusief (dat is € 470,00 inclusief gas, water en elektra). [naam 4] huurde vanaf 1 mei 2012 een kamer voor een bedrag van € 470,00 (inclusief per maand). Alleen in die maand is de netto huur die [gedaagde 1 en 2 samen] ontvingen hoger geweest dan de aan de verhuurder verschuldigde huur (€ 1.247,87 -/- 1.026,23 = € 221,64). Hooguit kan de vordering worden toegewezen voor dit bedrag van € 221,64. Vanaf juni 2012 heeft [naam 2] de huur niet meer betaald en [naam 3] heeft vanaf juli 2012 de huur niet meer betaald.
11. Ten aanzien van de vordering van € 14.400,00 over de periode 2006-2010 stellen [gedaagde 1 en 2 samen] zich op het standpunt dat er in die periode geen onderverhuur heeft plaatsgevonden en [eiser] een slag in de lucht slaat.
12. Ter zitting hebben [gedaagde 1 en 2 samen] nog aangevoerd dat uit de parlementaire geschiedenis van artikel 6:104 blijkt dat er winst moet zijn genoten. Daar is in casu geen sprake van. Verder blijkt uit HR 18 juni 2010 (LJN: BM0893) dat alleen de woningbouwverenigingen die een specifieke taak hebben om illegale onderverhuur tegen te gaan, schade kunnen claimen. [eiser] komt een vordering tot schadevergoeding niet toe.

13. [gedaagde 1 en 2 samen] hebben het gehuurde, in elk geval vanaf 1 april 2010, onderverhuurd. Dit is in strijd met het bepaalde in artikel 7 van de huurovereenkomst en moet worden aangemerkt als verboden onderverhuur. [gedaagde 1 en 2 samen] zijn toerekenbaar tekortgeschoten in de nakoming van hun verplichtingen uit hoofde van de huurovereenkomst en zijn gehouden schade die [eiser] als verhuurder hierdoor lijdt, te vergoeden. [eiser] heeft de kantonrechter verzocht [gedaagde 1] te veroordelen tot afdracht van de winst uit de verboden verhuur en zich daarbij beroepen op artikel 6:104 BW. Ingevolge het arrest van de Hoge Raad van 18 juni 2010, (LJN: MB0893) geeft artikel 6:104 BW de rechter de discretionaire bevoegdheid om de schade te begroten op de genoten winst of een gedeelte daarvan. De benadeelde verhuurder hoeft geen concreet nadeel te stellen. Voldoende is dat enige schade aannemelijk is. Naar het oordeel van de Kantonrechter heeft [eiser] die schade aannemelijk gemaakt nu [naam 1] - die in dienst is van [eiser] – in ieder geval een deel van haar tijd besteedt aan het zoeken naar en bestrijden van illegale woningverhuur. Zij doet daartoe onderzoek, moet telefoneren en legt bezoeken af. Dit brengt (salaris)kosten met zich mee en aannemelijk is dat [eiser] hierdoor ten minste enige schade lijdt. Er is geen rechtsregel, noch volgt uit het voornoemde arrest, dat dergelijke schade uitsluitend geleden kan worden dan wel gevorderd kan worden door een woningbouwvereniging die een specifieke taak heeft om illegale onderverhuur tegen te gaan. Dat [eiser] zelf nimmer zou zijn overgegaan tot kamerverhuur doet evenmin afbreuk aan de bevoegdheid de geleden schade te begroten op de door [gedaagde 1 en 2 samen] genoten winst of een deel daarvan.
14. Onder winst in de zin van artikel 6:104 BW moet worden verstaan ieder voordeel dat de schuldenaar door zijn tekortkoming heeft genoten. Het gaat om het netto voordeel, dat wil zeggen het voordeel dat resulteert na aftrek van de kosten en lasten die aan het verkrijgen daarvan verbonden zijn geweest. In de onderhavige zaak is het netto voordeel het verschil tussen de bedongen onderhuur en de geldende huurprijs vermeerderd met de door [gedaagde 1 en 2 samen] gemaakte kosten zoals de kosten van energie die [gedaagde 1 en 2 samen] voor hun rekening hebben moeten nemen.


15. [eiser] is bij de berekening van de winst die [gedaagde 1 en 2 samen] uit illegale onderverhuur hebben behaald allereerst uitgegaan van energiekosten die van [gedaagde 1 en 2 samen] hebben gemaakt van € 193,00 per maand over de periode 1 april 2010 tot 1 juli 2011 en € 224,00 per maand over de periode 1 januari 2011 tot 1 juli 2012. Verder is uitgegaan van de aan [eiser] voldane huur van € 1.013,12 per maand over de periode 1 april tot 1 juli 2010, € 1.026,00 per maand over de periode 1 juli 2010 tot 1 juli 2011 en € 1.049,00 per maand over de periode 1 juli 2011 tot 1 juli 2012. Noch deze kosten noch de omvang daarvan zijn door [gedaagde 1 en 2 samen] betwist en [gedaagde 1 en 2 samen] hebben niet aangevoerd dat zij meer of andere kosten hebben gemaakt, zodat deze hiermee zijn komen vast te staan.

16. [eiser] heeft haar berekening verder gebaseerd op de door [gedaagde 1 en 2 samen] genoten huurinkomsten zoals die kunnen volgen uit de gegevens in de e-mail van [naam 2] van 25 juni 2012 aan [naam 1] , [naam 3] en [naam 4] (zie 1,5 hierboven). [gedaagde 1 en 2 samen] erkennen dat zij (onder)huurovereenkomsten met [naam 2] , [naam 3] en [naam 4] zijn aangegaan, met ingang van de door [naam 2] genoemde data. [gedaagde 1] hebben tevens erkend dat de huur van [naam 3] en [naam 4] € 470,00 per kamer per maand bedroeg ( [naam 3] vanaf 26 december 2011 en [naam 4] vanaf 1 mei 2012) en zijn uitgegaan van een aanvangshuur van [naam 2] van € 454,01 per maand die volgt uit de door hen overgelegde, niet ondertekende huurovereenkomst met [naam 2] . De kantonrechter gaat dan ook uit van dit (hogere) bedrag en rondt dit bedrag af op € 454,00. Ook gaat de kantonrechter er van uit dat jaarlijks per 1 juli een huurverhoging plaatsvond. [gedaagde 1 en 2 samen] stellen weliswaar andere huurinkomsten exclusief gas en electra van [naam 2] te hebben ontvangen dan door haar in de e-mail van 25 juni 2012 genoemd maar hebben hun stellingen niet voorzien van verdere bescheiden zodat de kantonrechter niet in staat is gesteld een en ander te verifiëren en een vergelijking met de huurbedragen (inclusief energiekosten) niet te maken valt.
17. Gelet op de overwegende juistheid van de inhoud van de e-mail van [naam 2] van 25 juni 2012 heeft de kantonrechter thans geen reden te twijfelen aan de juistheid van de mededeling van [naam 2] dat zij altijd met vier mensen het gehuurde bewoonden en ieder een eigen kamer had. [gedaagde 1 en 2 samen] hebben hun betwisting hiervan ook op geen enkele wijze onderbouwd en bescheiden ter staving daarvan zijn niet overgelegd. Ook heeft de kantonrechter geen reden er aan te twijfelen dat de huurprijs die de andere drie personen betaalden min of meer gelijk was aan de huurprijs die [naam 2] betaalde. Voldoende aannemelijk is, ook gelet op de jaarlijkse contractuele huurverhogingen per 1 juli, dat de huurprijs per 1 juli 2010 ten minste € 460,00 per kamer per maand bedroeg en per 1 juli 2011€ 470,00 per kamer per maand bedroeg. Op basis hiervan neemt de kantonrechter het bewijsvermoeden aan dat de huurinkomsten die [gedaagde 1 en 2 samen] genoten ter zake van het gehuurde:
- 4 x € 454,00 per maand bedroegen over de periode van 1 april 2011 tot 1 juli 2011;
- 4 x € 460,00 per maand bedroegen over de periode 1 juli 2010 tot 1 juli 2011;
- 4 x € 470,00 per maand bedroegen over de periode van 1 juli 2011 tot 1 juli 2012.
18. [gedaagde 1 en 2 samen] zullen in de gelegenheid worden gesteld het hiervoor geformuleerde bewijsvermoeden te ontzenuwen door het leveren van tegenbewijs.

19. [eiser] heeft zijn stellingen dat reeds vanaf 1 januari 2006 onderverhuur van de woning plaatsvond gebaseerd op een thans in deze procedure niet te verifiëren anonieme melding en op de aankoop van een perceel aan de [adres 2] te [plaats] door [gedaagde 1 en 2 samen] in 2005. [gedaagde 1 en 2 samen] hebben deze stellingen gemotiveerd weersproken. Het is dan ook aan [eiser] om te bewijzen dat [gedaagde 1 en 2 samen] over de periode 1 januari 2006 tot 1 april 2010 het gehuurde hebben onderverhuurd en dat zulks heeft geleid tot een netto voordeel van € 300,00 per maand. [eiser] heeft ook bewijs van zijn stellingen aangeboden en zal in de gelegenheid worden gesteld aan te geven of en in hoeverre hij hiervan gebruik wenst te maken.
20. Ieder verdere beslissing wordt aangehouden.

De kantonrechter:
I. laat [gedaagde 1 en 2 samen] toe tegenbewijs te leveren van het hiervoor in dit vonnis geformuleerde bewijsvermoeden onder r.o. 17;
II. laat [eiser] c.s. toe te bewijzen hetgeen hiervoor in dit vonnis als te bewijzen is geformuleerd onder r.o. 19;
III. bepaalt dat ter openbare terechtzitting van
IV. houdt iedere verdere beslissing aan.
Aldus gewezen door mr. M.D. Ruizeveld, kantonrechter, en uitgesproken ter openbare terechtzitting van 5 februari 2013 in tegenwoordigheid van de griffier.
"
ECLI_NL_RBNNE_2017_2223.xml|True|"Art. 7:213 BW; jurisprudentie Schwartz/Gnjatovic; ontbinding van de huurovereenkomst wegens overlast over meerdere jaren. De kantonrechter zet alle gestelde overlastfeiten op een rij. Hij komt tot de conclusie dat, ook al komen niet alle feiten vast te staan, er geen sprake is van losstaande incidenten maar van een patroon. Hij acht dit ernstig genoeg om te ontbinden.
Afdeling Privaatrecht
Locatie Assen
zaak-/rolnummer: 5195063 \ CV EXPL  16-5495
in de zaak van
hierna te noemen: Domesta,
gevestigd te Emmen,
eisende partij,
gemachtigde: mr. K.A.M. Jaspers,
tegen
hierna te noemen: [gedaagde] ,
wonende te [adres 1]
gedaagde partij,
gemachtigde: mr. M.A. Buijs.
Het verloop van de procedure blijkt uit het tussenvonnis van 18 oktober 2016, waarvan de inhoud als hier herhaald en ingelast moet worden beschouwd.
Ter uitvoering van dit tussenvonnis is op 31 maart 2017 een comparitie na antwoord gehouden. Daarvan is een proces-verbaal opgemaakt dat bij de stukken zit.
De kantonrechter heeft tevens kennis genomen van de volgende stukken:
- de akte van de zijde van Domesta tot wijziging eis en overleggen stukken van 8 maart   2017;
- ( fax-)brieven van de zijde van Domesta van 3 en 6 maart 2017;
- een akte van Domesta uitlaten producties van 21 maart 2017;
- ( fax-)brieven met producties van de zijde van [gedaagde] van 3, 6, 7 en 23 maart 2017;
- een akte van de zijde van [gedaagde] van 21 maart 2017.
In overleg met partijen heeft de kantonrechter bepaald dat hij vonnis zal wijzen. Daarvan is de datum nader bepaald op vandaag.
De kantonrechter gaat uit van de volgende feiten, die vaststaan omdat ze niet of niet voldoende zijn betwist en/of blijken uit de in zoverre onweersproken gelaten inhoud van de overgelegde producties.
[gedaagde] huurt sinds 1 maart 2005 van (de rechtsvoorgangster van) Domesta de woning gelegen te [adres 1] . De driekamerwoning die [gedaagde] huurt maakt onderdeel uit van een wooncomplex en is gelegen op de derde etage. In 2010 is Domesta eigenaresse, tevens verhuurster (ex art. 7:226 BW), van de woningen in het complex geworden. Op de overeenkomst zijn de algemene huurvoorwaarden van Domesta van toepassing.
Domesta ontvangt sinds 2011 klachten van complexbewoners over [gedaagde] . [gedaagde] gaat veel om met de heer [Y] die tot eind juni 2016 in hetzelfde complex en op dezelfde etage woonde op huisnummer [X] . De eerste klachten die halverwege 2011 bij Domesta binnen kwamen hadden betrekking op zowel [gedaagde] als [Y] . De heer en mevrouw [Z] (voorheen wonende op huisnummer [X] ), mevrouw [A] (complexbewoonster), de heer [B] van huisnummer [X] , mevrouw [C] van huisnummer [X] , de voormalige bewoonster van huisnummer [X] en mevrouw [D] van huisnummer [X] , hebben hun ongenoegen hierover en hun zorgen over [gedaagde] aan Domesta kenbaar gemaakt. Domesta heeft naar aanleiding hiervan een melding gedaan bij het OGGz-meldpunt. De huismeester is op 21 december 2011 bij [gedaagde] aan de deur geweest.
Begin april 2012 zijn er weer klachten over [gedaagde] binnen gekomen. Op 25 april 2012 heeft mevrouw [wijkconsulent] van Domesta (zij is wijkconsulent) een huisbezoek aan [gedaagde] gebracht. [Y] was hierbij ook aanwezig. Er is over de klachten gesproken.
Op 26 november 2012 heeft Domesta op verzoek van [gedaagde] een bemiddelings-gesprek gepland met leden van de huurdersvereniging. [gedaagde] is niet verschenen op deze afspraak. Toen Domesta [gedaagde] hierop aansprak verontschuldigde zij zich. Zij wilde een nieuwe afspraak maken voor het houden van een bemiddelingsgesprek. Hiertoe waren de leden van de huurdersvereniging echter niet meer bereid.
Domesta ontving op 16 oktober 2013 een telefonische melding van de heer [B] over [gedaagde] . Op 19 oktober 2013 is er in de centrale entree een incident geweest tussen [gedaagde] en mevrouw [E] van huisnummer [X] . Vervolgens heeft [gedaagde] chloor c.q. bleekmiddel tegen haar voordeur gegooid. In en na het betreffende weekeinde heeft [gedaagde] vijf keer telefonisch contact gezocht met de voormalige huismeester, de heer [F] . Zij heeft bij hem (op 25 oktober 2013 om 17:33 uur) op het antwoordapparaat ingesproken dat hij mevrouw [E] moest aanpakken. Als hij dat niet deed moesten hij, mevrouw [wijkconsulent] en de heer [XX] (allen van Domesta) aan de hoogste boom worden opgeknoopt, zo heeft [gedaagde] ingesproken op het antwoord-apparaat. De keren dat de heer [F] de telefoon opnam heeft [gedaagde] tegen hem gescholden en gedreigd. Zij zei bijvoorbeeld: “Als jullie dit niet doen dan maak ik jullie allemaal dood.” Ook heeft [gedaagde] gezegd dat als zij het chloor niet tegen de deur van mevrouw [E] had gegooid, zij haar had vermoord van woede. [gedaagde] zei verder nog dat zij het chloor bij mevrouw [E] in de mond had moeten gieten. De heer [F] heeft aangifte gedaan van de bedreigingen die [gedaagde] heeft geuit. In de brief die Domesta [gedaagde] op 29 oktober 2013 heeft gestuurd, is het incident van 19 oktober 2013 beschreven, evenals de dreigende wijze waarop [gedaagde] daarna heeft gecommuniceerd richting medewerkers van Domesta. In de brief is aangegeven dat Domesta dit soort uitlatingen naar haar medewerkers toe niet accepteert en dat zij overweegt juridische stappen tegen [gedaagde] te nemen, mede gezien haar woonhistorie. Verder staat in de brief vermeld dat Domesta [gedaagde] zou aanmelden bij het OGGz.
Eind 2013 heeft [gedaagde] haar huidige gemachtigde ingeschakeld. Hij heeft Domesta aangeschreven met het verzoek om in een gesprek de ontstane situatie te bespreken. Van een gesprek is het niet gekomen. De gemachtigde van Domesta heeft op 10 maart 2014 een brief gestuurd aan de gemachtigde van [gedaagde] . In deze brief is hetgeen in het verleden is gebeurd beschreven en aangegeven dat [gedaagde] zich als een goed huurder
moet gedragen en geen overlast meer mag veroorzaken. Er is voor gewaarschuwd dat Domesta bij het eerstvolgende incident een gerechtelijke procedure tot ontbinding van de huurovereenkomst en ontruiming van het gehuurde tegen [gedaagde] zou starten. Voor het
geval [gedaagde] van mening was dat zij op haar beurt overlast ondervond van haar omwonenden, is verzocht dit schriftelijk (onder vermelding van datum, tijdstip en omschrijving van het gebeurde) te melden bij Domesta.
Op 22 mei 2014 zijn mevrouw [wijkconsulent] en de heer [ZZ] (voormalige huismeester), op verzoek van [gedaagde] het gesprek aangegaan met [gedaagde] en [Y] . Dit gesprek vond plaats bij [Y] in de woning. Dit gesprek is niet goed verlopen. [Y] heeft mevrouw [wijkconsulent] bij haar arm gepakt. Mevrouw [wijkconsulent] gaf aan dat zij het gesprek zo niet wilde voortzetten en liep weg. [gedaagde] heeft in eerste instantie de zaak gesust en zich verontschuldigd voor de houding van [Y] maar heeft zich nadien eisend opgesteld richting mevrouw [wijkconsulent] . In de brief die de heer [XX] van Domesta op 26 mei 2014 aan zowel [gedaagde] als [Y] heeft gestuurd, is aangegeven dat Domesta gedurende een halfjaar niet meer zou reageren op verzoeken van [gedaagde] en [Y] om het gesprek aan te gaan over de leefbaarheid in het complex. Zij mochten Domesta wel per brief of
e-mail van zaken op de hoogte stellen.
Op 23 april 2015 heeft zich weer een incident voorgedaan. Mevrouw [C] , wonende op huisnummer [X] , heeft op 17 april 2015 geconstateerd dat haar auto beschadigd was. Zij heeft van meerdere complexbewoners gehoord dat zij gezien hebben dat [Y] tot twee keer toe schade aan haar auto heeft toegebracht. Mevrouw [C] heeft vervolgens de politie ingeschakeld om aangifte te doen van vernieling. Op 24 april 2015 vond zij een brief in de brievenbus van [gedaagde] en [Y] waarin onder meer is ontkend dat [Y] de schade aan haar auto heeft veroorzaakt.
Domesta heeft begin 2015 met [gedaagde] afgesproken mediation in te zetten om op die manier zaken uit het verleden te bespreken en afspraken te maken voor de toekomst.  [gedaagde] heeft de eerste twee afspraken met de mediator afgezegd. Uiteindelijk heeft op 29 mei 2015 een gesprek met de mediator plaatsgevonden, waarbij ook de heer [XX] namens Domesta aanwezig was. Op 26 juni 2015 heeft nog een één-op-één-gesprek met de mediator plaatsgevonden. De mediation is op 18 augustus 2015 beëindigd. Het lukte partijen niet tot overeenstemming te komen.
[gedaagde] heeft (via haar gemachtigde) diverse malen met Domesta gecorrespondeerd over de mogelijkheden in geval van een vrijwillige verhuizing. Zij heeft Domesta in dit verband verzocht om een (verhuiskosten)vergoeding en een positieve verhuurdersverklaring.
Domesta heeft [gedaagde] begin 2016 aangeboden voor maximaal € 4.000,- (€ 2.000,- voor [gedaagde] en € 2.000,- voor [Y] ) de nota’s van het verhuisbedrijf te voldoen. Ten aanzien van de verhuurdersverklaring is aangegeven dat minstens een halfjaar geen incidenten moeten plaatsvinden voordat Domesta een “schone” verhuurdersverklaring kan afgeven (dat wil zeggen: zonder daarop een aantekening over de overlast). Op dit aanbod is niet ingegaan.
Vanaf begin april 2016 ontvangt Domesta weer diverse signalen uit het complex over [gedaagde] en [Y] . Op 16 april 2016 ontving mevrouw [C] een brief van [gedaagde] en [Y] met daarin de volgende tekst: “
[Y] heeft eind mei 2016 zijn huurovereenkomst opgezegd en is eind juni 2016 uit de woning vertrokken. Nadien is vastgesteld dat [Y] met enige regelmaat bij [gedaagde] verblijft c.q. overnacht.
Er is tussen beide gemachtigden niet alleen gecorrespondeerd over de overlastsituatie, maar ook over de openstaande huurachterstand, het openstaande bedrag van € 47,81 aan afrekening servicekosten over het jaar 2014 en de factuur van € 560,25 voor het herstel van de vervanging van de voordeur van mevrouw [E] . Bij akte van 8 maart 2017 heeft Domesta te kennen gegeven dat er op dat moment geen sprake meer was van een huurachterstand.
Domesta vordert, na wijzing van eis, bij vonnis uitvoerbaar bij voorraad:
1. de tussen [gedaagde] en Domesta geldende huurovereenkomst voor de woning, gelegen te [adres 1] , met onmiddellijke ingang, dan wel op een door de kantonrechter te bepalen datum, te ontbinden;
2. [gedaagde] te veroordelen om met onmiddellijke ingang, althans op een door de kantonrechter te bepalen datum, de woning, gelegen te [adres 1] , te ontruimen en te verlaten met alle zich daarin en/of daarop bevindende personen en/of zaken, voor zover deze laatste niet het eigendom van Domesta zijn, en onder afgifte van alle sleutels ter vrije en algehele beschikking van Domesta te stellen;
3. [gedaagde] te veroordelen om aan Domesta te betalen ter zake van afrekening servicekosten over het jaar 2014 € 47,81, ter zake van afrekening servicekosten over het jaar 2015 € 396,74 en ter zake van herstel van de vernielde deur € 560,25, althans een zodanig bedrag als de kantonrechter redelijk en billijk zal achten, te vermeerderen met de wettelijke rente over dat bedrag te rekenen vanaf de dag der dagvaarding tot de dag der algehele voldoening;
4. [gedaagde] te veroordelen in de kosten van deze procedure, waaronder begrepen het salaris en de verschotten van de gemachtigde van Domesta.
Domesta beroept zich voor haar vordering op de vaststaande feiten en stelt daartoe nog het volgende. Domesta vordert ontbinding en ontruiming op grond van art. 7:231 lid 1 BW in verbinding met art. 6:265 lid 1 BW. Laatstgenoemd artikel kent als hoofdregel dat iedere tekortkoming van een partij in de nakoming van een van haar verbintenissen aan de
wederpartij de bevoegdheid geeft om de overeenkomst geheel of gedeeltelijk te ontbinden. [gedaagde] schiet tekort in de nakoming van haar verplichting zich als een goed huurder te gedragen (ex art. 7:213 BW en art. 6.3 huurvoorwaarden) en te voorkomen dat omwonenden
overlast of hinder van haar hebben (ex art. 6.9 huurvoorwaarden). Zij veroorzaakt ernstige
en structurele overlast aan haar omwonenden. Ook vertoont zij onacceptabel gedrag ten opzichte van medewerkers van Domesta. Domesta wil dat haar medewerkers op een veilige manier hun werk kunnen doen, zonder door huurders te worden bedreigd, geïntimideerd of
uitgescholden. Daar komt nog bij dat [gedaagde] , in strijd met het bepaalde in art. 7:212 BW en art. 6.1 huurvoorwaarden, de huur regelmatig te laat betaalt waardoor sprake is van een herhaalde wanprestatie. Het stelselmatig te laat betalen van de huur rechtvaardigt ontbinding van de huurovereenkomst. Domesta heeft een groot belang bij de toewijzing van haar vorderingen. Omwonenden leven in angst door de onhoudbare situatie die is ontstaan na de vele incidenten die hebben plaatsgevonden. Zij beschouwen de situatie als onhoudbaar en explosief. Domesta is ten opzichte van de omwonenden, tevens huurders van haar, wettelijk verplicht adequaat op te treden tegen de door [gedaagde] veroorzaakte overlast, zo volgt uit art. 7:206 lid 1 BW in samenhang met ar. 7:204 lid 2 BW. Als Domesta dit nalaat, kunnen
omwonenden een huurprijsvermindering en/of een schadevergoeding van haar vorderen (ex art. 7:207 en 208 BW). Dit soort schade wil Domesta niet lijden, maar bovenal wil zij haar huurders het huurgenot bieden waar zij recht op hebben en waar zij huur voor betalen. Domesta is een toegelaten instelling is in de zin van de Woningwet. Op grond van artikel 45 lid 2 sub f van de Woningwet is Domesta verplicht bij te dragen aan de leefbaarheid in de directe nabijheid van haar woongelegenheden of ten behoeve van de huurders van die woongelegenheden. Ook op grond hiervan is Domesta gehouden op te treden tegen de overlast, aangezien de leefbaarheid in het wooncomplex ernstig onder druk staat door de alsmaar voortdurende overlast.
[gedaagde] heeft verweer gevoerd met als conclusie niet ontvankelijk verklaring van Domesta in haar vorderingen, dan wel deze af te wijzen c.q. ongegrond te verklaren. Daartoe heeft zij het volgende aangevoerd.
In 2005 is [gedaagde] in het complex komen wonen. Zij kampte toen met een PTSS en was daarvoor in behandeling. Zij zat op de PAAZ en zocht vanuit die situatie woonruimte.
Op een gegeven moment was zij ook verslaafd aan alcohol. Dit was begin 2011. Zij is in 2011 wegens een alcoholvergiftiging opgenomen op de IC. Toen zij thuis kwam, is zij direct gestopt met het gebruik van alcohol en medicijnen. Zeker in het begin van 2012 functioneerde zij weer “normaal”. Zij kan zich indenken dat andere mensen voordien last dan wel overlast van haar hebben ervaren. Vanaf het begin van 2012 kan het niet meer zo zijn dat men last dan wel overlast van haar heeft ervaren.
In het complex wonen veel wat oudere mensen. Zij houden er een conservatieve denkwijze op na. Men heeft [gedaagde] steeds als een zedeloze vrouw gezien. Ook werden zij en [Y] uitgescholden. Verder is [gedaagde] een kritische huurster. Niet alleen naar Domesta toe, maar ook naar de huurdersgroep van het complex. Zij heeft een aantal kritische vragen gesteld. Dit werd haar niet in dank afgenomen. Zij ervaart wekelijks veel last van het gedrag van de huurders die verklaringen tegen haar hebben afgelegd. Verklaringen die niet kloppen of gedrag weergeven van de periode dat zij het moeilijk had. Domesta draagt [gedaagde] steeds haar verleden na en behandelt haar ook zo.
Eén van de klachten is dat zij in haar duster over de galerij loopt. Niet kan ingezien worden dat het over de galerij lopen in haar duster gezien kan worden als het geven van overlast. Zij zou ook eten over de galerij gooien. Zij heeft daarover een e-mail van mevrouw [wijkconsulent] van Domesta gekregen. Zij heeft teruggemaild dat zij dit niet was. Uiteindelijk bleek dat het bovenburen van [gedaagde] waren. Zij ontkent met klem dat zij dit heeft gedaan. Domesta weet ook wel beter. Het gesprek op 25 april 2012 heeft op initiatief van [gedaagde] plaatsgevonden. Inderdaad is zij op 26 november 2012 niet op de vergadering geweest. De heer [Y] is die dag ziek geworden en in op de afdeling IC van het ziekenhuis opgenomen. Door alle commotie was zij vergeten zich af te melden. Inderdaad is [gedaagde] op 19 oktober 2013 boos geworden nadat zij weer eens was uitgescholden. In een emotionele reactie heeft zij dingen gezegd en gedaan, die zij niet had moeten doen. Zij heeft inderdaad chloor tegen de voordeur aan gegooid: ""fout"". Overigens is het niet zo dat de deur daardoor is beschadigd. Ook toen heeft zij in haar wanhoop aangegeven aan de heer [F] dat er stappen richting de familie genomen moeten worden. Ingesproken is op het antwoord-apparaat dat hij “mevrouw [E] moest aanpakken.” Typisch voor de houding van Domesta is dan weer, dat er van alles richting [gedaagde] wordt ondernomen, maar niet richting de huurder die het probleem veroorzaakt. Met klachten van [gedaagde] wordt niets gedaan. Pas in februari 2014 komt Domesta op de klachten van [gedaagde] . Alleen de huismeester [ZZ] spreekt daarover. Hij heeft namelijk steeds aangegeven dat hij [gedaagde] in haar klachten steunde en zelf ook vond dat Domesta onjuist handelde. Het klopt dat er op 12 april 2015 een lichte kras op de auto van [C] kwam, toen de deur van de auto van [Y] is geopend. [gedaagde] had een lichte TIA gehad en heeft aan [C] aangegeven dat ze er maandag op terug zou komen. Door haar problemen op  dat moment, had zij behoefte aan rust. Tot haar verbazing stond enige dagen later de politie voor de deur. [gedaagde] dacht dat de kwestie geregeld was. Zij heeft later aan [C] gevraagd waarom zij de politie heeft ingeschakeld. Overigens is dit een kwestie die [Y] en niet [gedaagde] betreft. Het initiatief voor mediation van [gedaagde] is uitgegaan. De kosten van de mediation zijn betaald door de gemeente. [gedaagde] wilde verhuizen en een verhuiskostenvergoeding van Domesta. Domesta wilde wel wat betalen, maar was niet bereid mee te werken aan een verhuizing zolang de aantekening dat  [gedaagde] overlast had veroorzaakt er nog stond. De mediation heeft de kwestie niet tot een oplossing gebracht. Van de bijeenkomst van 26 april 2016 is [gedaagde] niets bekend. Blijkbaar zijn daar maar een paar bewoners geweest. De kliek die haar niet wil zien, is er geweest. Medehuurders in het complex die niets tegen haar hebben en ook geen problemen met haar hebben, zijn niet uitgenodigd. Het valt op dat de klachten geen concrete gebeurtenissen inhouden. Eist Domesta in een brief aan [gedaagde] van haar nog datum en tijdstip van de gebeurtenis alvorens men de klachten van haar wil aanpakken, voor de mensen, waarvan de verklaringen in het geding worden gebracht geldt dit blijkbaar niet. [gedaagde] legt een handtekeningenlijst van buren over waarin wordt aangegeven dat zij geen last of overlast van haar hebben gehad. Hieruit blijkt dat het slechts een zeer klein groepje huurders in de flat is, die haar het leven zuur maken, haar weg willen hebben en bereid zijn onwaarheden en vaagheden over haar te verklaren. Er is geen huurachterstand. Al jarenlang betaalt [gedaagde] aan het eind van de maand. Dan krijgt zij haar uitkering. Daarover is nog nooit bezwaar gemaakt.
Domesta heeft ontbinding gevorderd van de huurovereenkomst op grond van de stelling dat [gedaagde] zich niet gedraagt als een goed huurder. Domesta heeft daartoe gesteld dat [gedaagde] overlast veroorzaakt. [gedaagde] heeft dit grotendeels weersproken. De kantonrechter overweegt het volgende.
Op grond van artikel 7:213 BW dient een huurder zich ten aanzien van het gebruik van de gehuurde zaak als een goed huurder te gedragen. Ook jegens de omgeving heeft de huurder een zorgplicht. De huurder gedraagt zich niet als goed huurder als hij aan anderen overlast bezorgt. Op grond van artikel 6:265 BW geeft iedere tekortkoming van een partij in de nakoming van een van haar verbintenissen aan de wederpartij de bevoegdheid om de overeenkomst geheel of gedeeltelijk te ontbinden, tenzij de tekortkoming, gezien haar bijzondere aard of geringe betekenis, deze ontbinding met haar gevolgen niet rechtvaardigt. Of een tekortkoming van te geringe betekenis is om ontbinding te rechtvaardigen hangt af van de omstandigheden, waarbij de aard van de overeenkomst een rol kan spelen. In lid 2 van artikel 6:265 BW staat dat voor zover nakoming niet blijvend of tijdelijk onmogelijk is, de bevoegdheid pas ontstaat wanneer de schuldenaar in verzuim is.
Het zich niet gedragen als een goed huurder en de gevolgen daarvan wordt door de Hoge Raad in onder meer het arrest HR 11 januari 2002, NJ 2003, 255 (Schwartz/Gnjatovic) nader ingevuld. Een huurovereenkomst houdt voor beide partijen voortdurende verplichtingen in. Indien een partij is tekortgeschoten in de nakoming van een dergelijke verplichting, kan deze weliswaar in de toekomst alsnog worden nagekomen, maar daarmee wordt de tekortkoming in het verleden niet ongedaan gemaakt en wat deze tekortkoming betreft is nakoming dan ook niet meer mogelijk. Hetzelfde geldt met betrekking tot het tekortschieten in de nakoming van verplichtingen om niet te doen. Dit brengt mee dat ontbinding mogelijk is ook zonder dat er een ingebrekestelling heeft plaatsgevonden. Per gestelde grond voor ontbinding van de huurovereenkomst moet echter ondergezocht worden in hoeverre deze betrekking heeft op een verplichting van de huurder waarvan niet-nakoming in het verleden betekent dat nakoming onmogelijk is geworden. Indien de overlast komt vast te staan en dit de ontbinding van de huurovereenkomst zou rechtvaardigen, dan heeft naar het oordeel van de kantonrechter te gelden dat het gaat om een verplichting om niet te doen, waarvoor het vereiste van een ingebrekestelling voor de ontbinding niet heeft te gelden.
De kantonrechter laat de gestelde overlastfeiten tot en met 2011 buiten beschouwing. Tot die tijd was bij [gedaagde] sprake van een stoornis waarvoor zij behandeld werd. [gedaagde] erkent dat andere huurders in het complex in die periode overlast van haar kunnen hebben ervaren maar voert aan dat dat daarna niet meer is voorgekomen. De kantonrechter oordeelt dat de overlast tot dat tijdstip aan [gedaagde] verminderd worden toegerekend en dat het te lang geleden is om nog meegewogen te worden.
De kantonrechter zal de andere gestelde feiten of omstandigheden hierna bespreken.
- Het in badjas of duster de galerij opgaan: dit betreft geen overlast. Weliswaar heeft [gedaagde] (kennelijk) toegezegd dat niet meer te doen en gaat zij ermee door (zie onder andere foto's overgelegd ter comparitie) maar dan nog is het geen overlast. Dat [gedaagde] onder de duster naakt zou zijn geweest, is - mede gelet op haar betwisting - niet gebleken. Na de gesprekken met dhr. en mw. [Z] zou deze klacht uit de wereld moeten zijn.
- Met etensresten gooien: dit is niet aangetoond.
- Kleding naar beneden gooien: dit is niet aangetoond
- Een stomp in de maag van mw. [VV] : dit is niet aangetoond.
- De klacht van dhr. [B] van 16 oktober 2013: deze is niet concreet.
-	19 oktober 2013: het incident met mw. [E] , dreigementen jegens mw. [E] en de huismeester en bleekwater tegen de deur gooien: dit staat vast gelet op de erkenning van [gedaagde] . Er is aangifte gedaan door de beheerder. Dit gedrag van [gedaagde] betreft ernstige overlast en is in strijd met gedrag van een goed huurder. Over het uitschelden van [gedaagde] door
mw. [E] met 'hoer' is geen (schriftelijke) klacht bekend en dit staat niet vast. Maar ook al zou dit vast komen te staan, dan nog rechtvaardigt dit niet het gedrag van [gedaagde] . Bij brief van 29 oktober 2013 is een ingebrekestelling verstuurd, voor zoveel nodig. Een tweede brief van die strekking is op 10 maart 2014 verstuurd. Dit incident rechtvaardigt op zichzelf ontbinding van de huur-overeenkomst. Vanaf 29 oktober 2013 gold [gedaagde] als een gewaarschuwde huurder.
- Bellen met [UU] : dit betreft geen overlast.
- Het gesprek van [ZZ] en [wijkconsulent] met [Y] en [gedaagde] op
22 mei 2014: het gedrag van [Y] komt niet voor risico [gedaagde] . Wel haar gedrag daarop volgend over een door haar geëiste wijziging van een passage in de brief van 10 april 2014. De kantonrechter verwijst ook naar het verslag van [wijkconsulent] . Dit is niet weersproken en de kantonrechter heeft geen redenen om er aan te twijfelen. In de brief 26 mei 2014 is [gedaagde] wederom gewaarschuwd en is haar te kennen gegeven dat zij een half jaar geen gesprekcontact mag hebben met medewerkers van Domesta.  Ook dit betreft gedrag van [gedaagde] in strijd met een goed huurder.
- Het incident met de auto van [C] : op zich betreft dit een gedraging van [Y] maar het gedrag van [gedaagde] nadien is naar het oordeel van de kantonrechter in strijd met een goed huurder. Het handgeschreven briefje en mail van [gedaagde] zijn naar het oordeel van de kantonrechter niet onheus, maar het verhaal halen op 23 april 2015 bij [C] vormt overlast en is als dreigend ervaren. Dit betreft gedrag in strijd met een goed huurder.
- Het mislukken van de mediation: de kantonrechter laat in het midden aan wie dat zou moeten worden toegerekend. Dit speelt dus geen rol bij de beoordeling.
- Het incident op 15 april 2016 (productie 14 dagvaarding): verhaal halen bij [C] . Dit vormt overlast en is, zeker in het licht van alle gebeurtenissen voordien, in strijd met gedrag als een goed huurder.
- De verklaring van mw. [TT] (productie 15): deze verklaring is te weinig concreet en gaat vooral over [Y] .
- De verklaring van [RR] : deze gaat vooral over het gedrag van [Y] maar [gedaagde] heeft (ook) aangifte gedaan (productie 1 conclusie van antwoord). Gelet op een en ander kan niet als vaststaand worden aangenomen dat [RR] vanwege het gedrag van [gedaagde] heeft moeten verhuizen.
- De verklaring van [B] : deze verklaring is te weinig concreet en betreft te oude feiten en is al met al niet toereikend om meegewogen te worden
- De verklaring van mw. [TT] (productie 15 en 18 dagvaarding): deze is te weinig concreet om meegewogen te worden.
- Het incident op 16 juni 2016 bij mw. [C] schelden en tieren van [gedaagde] : dit is betwist door [gedaagde] en kan dus niet als vaststaand worden aangenomen.
- De telefonisten van Domesta willen niet meer met [gedaagde] aan de telefoon spreken. Dit is door [gedaagde] erkend (PV comparitie na antwoord, p. 6). Daarvoor hebben de telefonisten dan een reden die ook door Domesta uiteen is gezet en dat betreft gedrag van [gedaagde] in strijd met een goed huurder.
- Het 'twitterverhaal'. Dit is erkend door [gedaagde] (PV comparitie na antwoord,
p. 6). Dit houdt in het anoniem contact zoeken met Domesta onder het mom van een stage willen lopen. Het mondt uit in insinuaties en dreigementen van [gedaagde] om de publiciteit te zoeken. Het betreft een voorbeeld van voortgezet treiteren. Het betreft een gedrag in strijd met een goed huurder.
Hoewel dus niet alle gestelde feiten zijn komen vast te staan, is de kantonrechter van oordeel dat over een periode van meerdere jaren diverse vormen van overlast zijn begaan door [gedaagde] , enerzijds jegens andere huurders, anderzijds jegens (medewerkers van) Domesta. Deze kunnen niet als losstaande incidenten worden gezien maar passen in een patroon. Zo is gebleken dat [gedaagde] [Y] weer toelaat in haar woning en hem langdurig bij hem laat verblijven. Ook al is dit wellicht geen 'inwoning', [gedaagde] heeft dit zonder overleg gedaan met Domesta terwijl zij heel goed weet waarom Domesta [Y] te verstaan heeft gegeven te verhuizen. [Y] heeft een belangrijk aandeel gehad in de hiervoor gemelde incidenten. [gedaagde] kon weten dat dit ook veel onrust zou veroorzaken bij haar in het complex. Ook dit betreft aldus gedrag in strijd met een goed huurder. Ook al zou het maar gaan om vier medehuurders, dan nog zijn het vier medehuurders die overlast ervaren van en bang zijn voor [Y] en [gedaagde] en dat is vier te veel.
Het moge zo zijn dat zich bij de andere huurders een negatief beeld van [gedaagde] heeft vastgezet op basis van haar verleden, zoals [gedaagde] heeft aangevoerd. Dat neemt evenwel niet weg dat er voldoende feiten en omstandigheden zijn komen vast te staan ná 2011 waardoor [gedaagde] tot die beeldvorming aanleiding heeft gegeven. Weliswaar heeft [ZZ] ter comparitie verklaard dat de overlast vooral het gedrag van [Y] betrof en dat [gedaagde] dat probeerde te temperen, maar [ZZ] verklaart ook dat mensen in het complex bang waren voor [Y] en [gedaagde] . [gedaagde] heeft nimmer afstand genomen van het gedrag van [Y] .
[gedaagde] erkent fout te hebben gehandeld (p.6 PV comparitie na antwoord) maar zegt dat zij emotioneel en wanhopig was en onheus werd bejegend door anderen. De kantonrechter acht dit verweer ontoereikend. Meerdere keren heeft Domesta aan [gedaagde] te kennen gegeven dat, als zij klachten over andere huurders heeft, zij deze schriftelijk kenbaar moet maken. Daarvan is de kantonrechter niet gebleken. Bovendien heeft Domesta [gedaagde] herhaaldelijk gewaarschuwd dat haar gedrag ontoelaatbare overlast veroorzaakt, maar daarnaar heeft [gedaagde] zich onvoldoende naar gericht.
Ter comparitie heeft de kantonrechter voorshands te kennen gegeven dat het ernaar uitzag dat Domesta nader bewijs zou moeten leveren. Na herlezing van het dossier en na ampele overweging komt de kantonrechter tot het oordeel dat de vastgestelde incidenten, nadat [gedaagde] door Domesta herhaald is gewaarschuwd voor haar gedrag, alle tezamen ernstig genoeg zijn om de huurovereenkomst te ontbinden. Aangezien het moeilijk is voor [gedaagde] om op korte termijn andere woonruimte te vinden, zal de kantonrechter een redelijke termijn vaststellen voor ontbinding van de huurovereenkomst teneinde [gedaagde] tijd te geven om andere woonruimte te vinden.
De door Domesta gevorderde eindafrekening servicekosten over 2014 en 2015 wijst de kantonrechter toe. Weliswaar heeft [gedaagde] onderbouwd aangegeven dat op 2 juli 2016 is geconstateerd dat de warmtemeter defect was, maar Domesta heeft in productie 39 laten zien dat het verbruik over 2015 geen abnormaal verbruik is geweest.
De gevorderde schadevergoeding ter zake van de beschadigde deur wijst de kantonrechter af. Ter comparitie is namens Domesta verklaard (PV comparitie na antwoord , p.4) dat [gedaagde] er niet is bijgehaald toen de deur werd onderzocht. Een ingebrekestelling ontbreekt. Domesta heeft niet weersproken dat de huismeester [ZZ] heeft geconstateerd dat [gedaagde] , toen zij als proef op de som bleekwater tegen haar eigen voordeur heeft gegooid, geen schade aan de deur bleek te hebben veroorzaakt. Gelet hierop is de kantonrechter van oordeel dat Domesta onvoldoende heeft onderbouwd dat de schade aan de deur door [gedaagde] is veroorzaakt.
De kantonrechter zal [gedaagde] , zijnde de overwegend in het ongelijk gestelde partij, veroordelen in de kosten van de procedure, zoals hierna bij de beslissing is vermeld. De kantonrechter rekent € 200,00 per punt conform het liquidatietarief kanton.
De kantonrechter:
ontbindt de tussen [gedaagde] en Domesta geldende huurovereenkomst voor de woning, gelegen te [adres 1] , met ingang van 1 oktober 2017;
veroordeelt [gedaagde] om met ingang van 1 oktober 2017 de woning, gelegen te [adres 1] , te ontruimen en te verlaten met alle zich daarin en/of daarop bevindende personen en/of zaken, voor zover deze laatste niet het eigendom van Domesta zijn, en onder afgifte van alle sleutels ter vrije en algehele beschikking van Domesta te stellen;
veroordeelt [gedaagde] om aan Domesta te betalen ter zake van afrekening servicekosten over het jaar 2014 € 47,81 en ter zake van afrekening servicekosten over het jaar 2015
€ 396,74, te vermeerderen met de wettelijke rente over deze bedragen te rekenen vanaf de dag der dagvaarding tot de dag der algehele voldoening;
veroordeelt [gedaagde] in de kosten van deze procedure aan de zijde van Domesta gevallen, welke kosten tot op heden worden begroot op € 94,08 voor de dagvaarding, € 471,00 voor het vastrecht en € 400,00 voor het salaris van de gemachtigde van Domesta;
wijst af het meer of anders gevorderde;
verklaart dit vonnis uitvoerbaar bij voorraad.
Dit vonnis is gewezen door de kantonrechter mr. G.J.J. Smits en in het openbaar uitgesproken op 27 juni 2017
typ/conc: 552 / GJJS
coll:
"
ECLI_NL_RBZWB_2017_4464.xml|True|"Vordering tot ontbinding huur woonruimte nog niet toegewezen, beslissing aangehouden. Behandeling gedetineerde huurder en bijzondere voorwaarden gericht op voorkomen van recidive. Verhuurder moet zich maatschappelijk belang van welslagen resocialisatie en voorkomen recidive aantrekken.
Cluster I Civiele kantonzaken
Zittingsplaats:  Middelburg
zaak/rolnr.:  5471289 / 16-6255
in de zaak van
de stichting

gevestigd te Terneuzen,

verder te noemen: Woongoed,
gemachtigde: M.T.J.J. van Ravenstein,
t e g e n :
wonende te [woonplaats] ,

verder te noemen: [gedaagde] ,
gemachtigde: mr. N. Wouters.
De procedure is als volgt verlopen:
- dagvaarding van 21 oktober 2016,
- conclusie van antwoord,
- tussenvonnis van 4 januari 2017,
- brief met bijlagen van de gemachtigde van [gedaagde] , ingekomen op 17 februari 2017,
- brief met bijlagen van de gemachtigde van Woongoed, ingekomen op 27 februari 2017,
- mondelinge behandeling van de zaak.
1. In het tussenvonnis werd een mondelinge behandeling van de zaak gelast die plaatshad op 6 maart 2017. Van de mondelinge behandeling is een proces-verbaal opgemaakt.
2. [gedaagde] huurt van Woongoed de woning [adres] te [woonplaats] . De maandelijkse huurprijs bedraagt € 516,46.
Woongoed vordert, samengevat weergegeven:
- de ontbinding van de huurovereenkomst,
en de veroordeling van [gedaagde] :
- tot ontruiming van het gehuurde binnen 14 dagen na betekening van dit vonnis,
- tot betaling van € 1.101,70 aan huurachterstand tot en met oktober 2016, rente daarover en incassokosten met wettelijke rente over € 959,08 vanaf 11 oktober 2016,
- tot betaling van € 516,46 per maand of gedeelte van de maand vanaf 1 november 2016 tot de dag van ontruiming van het gehuurde,
- in de proceskosten.
Woongoed baseert de vordering op vier tekortkomingen van [gedaagde] in de nakoming van zijn verbintenissen uit de huurovereenkomst. De eerste tekortkoming ligt in de huurbetaling zodat een huurachterstand bestaat. De tweede tekortkoming is dat [gedaagde] de huur in het verleden niet heeft betaald, dan wel, vanaf 2011, consequent te laat. Al eerder werd tegen hem de vordering tot ontbinding van de huurovereenkomst en tot ontruiming toegewezen bij vonnis van 3 oktober 2012. De derde grondslag van de vordering is dat [gedaagde] zich niet gedraagt als goed huurder en de toepasselijke algemene huurvoorwaarden niet nakomt doordat hij sinds jaren in gebreke blijft met het onderhouden van zijn tuin. Tot slot voert Woongoed aan dat [gedaagde] tekortschiet in de nakoming van de verplichtingen uit huurovereenkomst doordat hij bij vonnis van 11 augustus 2016 is veroordeeld tot 30 maanden gevangenisstraf. Direct na het vonnis is hij gedetineerd. Hij zal minimaal 20 maanden vastzitten zodat hij in strijd met de algemene huurvoorwaarden in het gehuurde niet zijn hoofdverblijf heeft.
[gedaagde] voert verweer. Het verweer komt erop neer dat er geen sprake is van tekortkomingen die de ontbinding van de huurovereenkomst rechtvaardigen.
De huurachterstand bedroeg op de dag van dagvaarding € 959,08, gerekend tot en met oktober 2016. Tijdens de mondelinge behandeling beliep de huurachterstand € 855,84, gerekend tot en met maart 2017. De huurovereenkomst is ingegaan op 9 juni 2011. Sindsdien bestond bij herhaling een huurachterstand. Wegens wanbetaling is de huur ontbonden en [gedaagde] veroordeeld tot ontruiming van het gehuurde bij vonnis van de kantonrechter van 3 oktober 2012. Toch is de huurovereenkomst voortgezet.
Woongoed heeft vanaf 2012 bij herhaling [gedaagde] aangesproken op zijn onvoldoende onderhoud van de tuin van het gehuurde. Meermalen is het voorgekomen dat [gedaagde] aan de aanmaningen om de tuin te onderhouden geen gevolg gaf zodat Woongoed het nodige tuinonderhoud liet uitvoeren op kosten van [gedaagde] .
De toepasselijke algemene huurvoorwaarden bepalen dat de huurder het gehuurde zelf als woonruimte voor hem zal bewonen en er zijn hoofdverblijf hebben. Bij vonnis van deze rechtbank is [gedaagde] veroordeeld tot een gevangenisstraf van 30 maanden, met aftrek van voorarrest, waarvan 10 maanden voorwaardelijk met een proeftijd van twee jaar. Naar de kantonrechter begrijpt was [gedaagde] al vanaf eind januari 2016 gedetineerd en was hij vanaf 25 oktober 2016 op grond van artikel 15 lid 5 Penitentiaire beginselenwet opgenomen in de Forensische Psychiatrische Afdeling De Mare. Bij de mondelinge verklaarde [gedaagde] sinds ongeveer twee weken- vanaf eind februari 2017 dus - een programma te volgen waarbij hij op de doordeweekse dagen verblijft in De Mare en in het weekend thuis is. Dit duurt tot september 2017, waarna hij ambulant zal worden begeleid. Aldus staat vast dat [gedaagde] geruime tijd niet zijn hoofdverblijf heeft gehad in het gehuurde.
De conclusie is dat [gedaagde] bij herhaling is tekortgeschoten in de nakoming van de verplichtingen tot tijdige en volledige betaling van de huurprijs, tot behoorlijk onderhoud van de tuin bij het gehuurde en tot het hebben van zijn hoofdverblijf in het gehuurde. De vraag is nu of deze tekortkomingen de ontbinding van de huurovereenkomst rechtvaardigen.
De huurachterstand bedroeg bij de mondelinge behandeling - grof gezegd - anderhalf maal de maandelijkse huurprijs. Naar namens Woongoed werd verklaard, verkeerde de tuin van het gehuurde toen in een aanvaardbare toestand. Sinds kort verblijft [gedaagde] in de weekends in het gehuurde. Sinds 3 januari 2017 ontvangt [gedaagde] weer een WIA-uitkering die wegens detentie was beëindigd per 7 februari 2016. Als hij de onvoorwaardelijke gevangenisstraf heeft uitgezeten, zal hij weer volledig zijn intrek in het gehuurde nemen, als de huurovereenkomst dan niet is ontbonden. Hij is dan verplicht de hem bij vonnis van 11 augustus 2016 opgelegde voorwaarden na te leven. Die voorwaarden houden onder meer in dat [gedaagde] :
- medewerking zal verlenen aan het reclasseringstoezicht,
- gedurende de proeftijd, of zoveel korter als zijn behandelaars in overleg met de reclassering nodig achten, zich zal laten opnemen in FPA De Mare, dan wel een soortgelijke forensische klinische instelling,
- zich na afronding van de klinische behandeling gedurende de proeftijd onder behandeling zal stellen van een Forensisch Psychiatrische Polikliniek, dan wel een soortgelijke instelling, teneinde zich te laten behandelen voor zijn persoonlijkheidsproblematiek,
- zich gedurende de proeftijd zal houden aan de richtlijnen van de behandelaars en de reclassering, ook ingeval dit inhoudt volledige abstinentie van het gebruik van alcohol en drugs, en zich verplicht ten behoeve van de naleving van dit verbod mee te werken aan bloedonderzoek of urineonderzoek.
Aan het strafvonnis ontleent de kantonrechter dat [gedaagde] een ernstig strafbaar feit heeft begaan terwijl hij te maken had met een persisterende depressieve stoornis, een borderline stoornis met antisociale trekken. Hij was afhankelijk van middelen als alcohol, cocaïne en cannabis. Tijdens het plegen van het misdrijf was hij in zeer verhoogde mate onder invloed van alcohol, drugs, valium en een cocktail van psychiatrische medicatie. Om het recidiverisico te verminderen, dient [gedaagde] te worden behandeld voor zijn problematiek en ondersteuning te krijgen op de lange termijn. Daarom zijn de genoemde voorwaarden opgelegd.
Op grond van een en ander concludeert de kantonrechter dat zowel de tenuitvoerlegging van de onvoorwaardelijk opgelegde gevangenisstraf als de bijzondere voorwaarden erop zijn gericht dat [gedaagde] een behandeling ondergaat, erop gericht dat recidive van dergelijke ernstige strafbare feiten zoveel mogelijk wordt voorkomen.
Nu [gedaagde] in dit kader al in de weekends in het gehuurde verblijft en hij vanaf september 2017 weer volledig zijn intrek kan nemen in het gehuurde als de huurovereenkomst niet is ontbonden, ziet de kantonrechter zwaarwegende persoonlijke belangen die meebrengen dat de huurovereenkomst niet nu al moet worden ontbonden wegens de tekortkomingen van [gedaagde] in de nakoming van zijn verplichtingen uit huurovereenkomst. De ontbinding van de huurovereenkomst en de ontruiming doorkruisen zijn resocialisatie en de behandeling omdat het wezenlijk is dat hij over woonruimte beschikt. Door ontbinding en ontruiming wordt niet alleen in ernstige mate afbreuk gedaan aan persoonlijke belangen van [gedaagde] , maar wordt ook schade toegebracht aan het maatschappelijke belang van het welslagen van zijn resocialisatie en behandeling. Woongoed dient als toegelaten instelling krachtens de Woningwet zich binnen redelijke grenzen ook dit maatschappelijke belang aan te trekken. De kantonrechter neemt hierbij nog in aanmerking dat namens Woongoed bij de mondelinge behandeling is verklaard dat zij bereid is hem weer als huurder te accepteren, als is gebleken dat hij een goed huurder kan zijn.
De kantonrechter houdt de zaak aan tot de rolzitting van 12 december 2017. In de tussentijd kan [gedaagde] aantonen dat hij zich als goed huurder gedraagt. Daarvoor is in ieder geval nodig tijdige en volledige betaling van de maandelijkse huurprijs en het zorgen voor een voldoende onderhoud van de tuin van het gehuurde en bij voorkeur ook het maken binnen de financiële mogelijkheden van realistische afspraken om de schuld van [gedaagde] aan Woongoed in te lopen en het nakomen van die afspraken.
Ter rolzitting van 12 december 2017 dient Woongoed zich erover uit te laten of [gedaagde] - kort gezegd - zich gedraagt als goed huurder en over de actuele huurachterstand. Zij kan vragen dat de zaak eerder op de rol komt, als evident mocht blijken dat [gedaagde] zich niet als goed huurder gedraagt. Als Woongoed een akte neemt, mag [gedaagde] reageren bij antwoordakte.
De kantonrechter:
verwijst deze zaak naar de rolzitting van 12 december 2017 te 09.00 uur opdat Woongoed bij akte inlichtingen zal geven als in dit vonnis onder 4.10 overwogen;
houdt iedere verdere beslissing aan.
Dit vonnis is gewezen door mr. C. Kool, kantonrechter, en uitgesproken ter openbare terechtzitting van 5 april 2017 in tegenwoordigheid van de griffier.
"
ECLI_NL_RBLIM_2018_11724.xml|True|"Kort geding. Huur. Ontruiming . Overlast is zowel wat betreft aard, duur als de omvang zodanig dat van verhuurder niet gevergd kan worden huurder langer het gebruik van het gehuurde te verschaffen en van de omwonenden (eveneens huurders van verhuurder) niet gevergd kan worden zijn aanwezigheid als buurman nog langer te dulden. Dat zijn gedrag huurder wellicht niet kan worden aangerekend, omdat het wordt veroorzaakt door zijn ziekte, doet aan de toerekenbaarheid van zijn tekortkoming niet af. Overigens is voor ontbinding (anders dan voor schadevergoeding, en die vordert verhuurder niet) toerekenbaarheid van de tekortkoming niet vereist.
Zittingsplaats Maastricht
Burgerlijk recht
Zaaknummer: 7363789 CV EXPL 18-7330

in de zaak van
de stichting
gevestigd en kantoor houdend te Maastricht,
eisende partij,
gemachtigde mr. M.P.H. van Wezel,
tegen
de stichting
gevestigd en kantoor houdend aan de Jan Campertstraat 11, 6416 SG Heerlen,
gedaagde partij,
gemachtigde mr. M. Rijnbergen.
Partijen zullen hierna Woonpunt, Saldo in de Plus en [onderbewindgestelde] worden genoemd.
Het verloop van de procedure blijkt uit:
de dagvaarding met producties 1 t/m 16
de brief van Woonpunt met producties 17 en 18
de mondelinge behandeling op 10 december 2018, waar partijen met hun gemachtigden zijn verschenen alsmede de moeder en de zus van [onderbewindgestelde] .
Ten slotte is vonnis bepaald.
[onderbewindgestelde] heeft met Woonpunt een schriftelijke huurovereenkomst gesloten op grond waarvan hij per 6 mei 2010 van Woonpunt huurt de woonruimte aan de [adres] te [woonplaats] (verder: de woning), tegen een bij vooruitbetaling verschuldigde huurprijs van thans € 479,78 per maand inclusief servicekosten en onderhoudscontract. Op deze overeenkomst zijn de ‘Algemene Huurvoorwaarden huurovereenkomst zelfstandige woonruimte’ van toepassing (productie 2 bij exploot van dagvaarding).
In de algemene huurvoorwaarden is onder andere bepaald:




Bij beschikking van 4 juli 2012 zijn de goederen van [onderbewindgestelde] onder bewind gesteld met benoeming van Saldo in de Plus tot bewindvoerder (productie 1 bij dagvaarding).
[onderbewindgestelde] lijdt aan een psychiatrische ziekte (schizofrenie), waarvoor hij is behandeld en opgenomen is geweest. Thans weigert hij behandeling en neemt hij zijn medicatie niet. Daardoor verergert het ziektebeeld en ontstaan psychoses. In die episodes is, en met name in het voorbije deel van 2018 was, zijn gedrag wantrouwig, onberekenbaar en soms agressief. Sinds geruime tijd zijn de woning en de tuin sterk vervuild, onder andere door uitwerpselen van honden. Hierdoor wordt ongedierte zoals ratten aangetrokken. Deze zijn in opdracht en voor rekening van Woonpunt bestreden, waarbij ook de tuin is opgeschoond, de riolering is opgegraven en hersteld, ontstoppingspunten zijn aangebracht en de tuin opnieuw is bestraat. Omwonenden, eveneens huurders van Woonpunt, klagen over de stank vanuit de tuin en de woning en leven in angst voor het onberekenbare gedrag van [onderbewindgestelde] . [onderbewindgestelde] weigert medewerkers van Woonpunt de toegang tot de woning om ook daar vuilnis te verwijderen en onderhoudswerkzaamheden te verrichten. Begin 2018 heeft [onderbewindgestelde] een ruit van de woning vernield, het gat heeft hij afgeplakt met een vuilniszak en ondanks sommatie niet hersteld. Op 7 augustus 2018 heeft [onderbewindgestelde] een medewerker van Woonpunt verbaal agressief bejegend en gepoogd te slaan.
Bij een door hem op 9 augustus 2018 ondertekend formulier heeft [onderbewindgestelde] de huur van de woning per 10 september 2018 opgezegd (productie 10 bij dagvaarding). Hij heeft de woning niet verlaten en aan Woonpunt opgeleverd. Ook na de datum waartegen de huurovereenkomst was opgezegd heeft Woonpunt klachten van omwonenden ontvangen, onder andere over bedreiging.
Tegen de achtergrond van deze vaststaande feiten vordert Woonpunt de veroordeling van [onderbewindgestelde] tot ontruiming van de woning en betaling van (een vergoeding gelijk aan) de huurprijs over de periode vanaf 10 september 2018 tot datum van ontruiming en de proceskosten en nakosten. Woonpunt legt primair aan haar vordering ten grondslag dat de huurovereenkomst door opzegging van [onderbewindgestelde] met ingang van 10 september 2018 is geëindigd en [onderbewindgestelde] sindsdien zonder recht of titel in de woning verblijft. Subsidiair stelt Woonpunt dat [onderbewindgestelde] is tekortgeschoten in de nakoming van zijn verplichtingen uit de huurovereenkomst en zich niet als goed huurder heeft gedragen. Ondanks dat Woonpunt [onderbewindgestelde] meerdere malen heeft aangesproken op zijn overlast veroorzakende gedrag, er huisbezoeken hebben plaatsgevonden en er hulpverlenende instanties (Vangnet OGGZ van GGD Zuid-Limburg) zijn ingeschakeld, treedt er geen verbetering op en blijft de overlast voortduren.
Saldo in de Plus heeft ter zitting geantwoord op de vordering en het bestaan van de door Woonpunt beschreven (hierboven onder 2.4 samengevatte) situatie in en rond de woning erkend. Zij heeft, gesteund door de ter zitting aanwezige familieleden van [onderbewindgestelde] , een beroep gedaan op de psychische situatie van [onderbewindgestelde] , waardoor zijn gedrag hem niet kan worden aangerekend, en een beroep gedaan op Woonpunt om zich mede in te spannen voor het verkrijgen van alternatieve woonruimte of opvang voor [onderbewindgestelde] .
De rechthebbende wordt in en buiten rechte vertegenwoordigd door de bewindvoerder en kan slechts met diens toestemming over onder bewind gestelde goederen, waaronder de huurovereenkomst, beschikken. De huuropzegging is niet geschied door of met goedkeuring van de bewindvoerder, en heeft daarom niet het einde van de huurovereenkomst bewerkstelligd. [onderbewindgestelde] verblijft thans dus niet zonder recht of titel in de woning. Nu Woonpunt deze primaire grondslag van haar vordering ter zitting heeft laten varen, behoeft deze verder geen beoordeling. De kantonrechter zal beslissen op grond van de subsidiaire grondslag van de vordering.
De huurovereenkomst verbiedt - en de verplichting zich als goed huurder te gedragen brengt mee dat de huurder zich onthoudt van - het veroorzaken van overlast, met name ook stankoverlast, aan omwonenden en het beschadigen of vervuilen van de gehuurde woning. Door dit te doen of niet te voorkomen dat het gebeurt, komt [onderbewindgestelde] tekort in de nakoming van zijn verbintenis uit de huurovereenkomst. Deze tekortkoming rechtvaardigt de ontbinding van de huurovereenkomst. Als de tekortkoming ernstig is en in het belang van de verhuurder en de omwonenden - die de verhuurder het rustig huurgenot moet bieden en die daarop ook aanspraak maken - spoedig dient te eindigen, is het gerechtvaardigd om op de ontbinding vooruit te lopen door in kort geding de ontruiming te bevelen. Deze situatie doet zich hier voor.
De overlast is zowel wat betreft aard, duur als de omvang zodanig dat van Woonpunt niet gevergd kan worden [onderbewindgestelde] langer het gebruik van het gehuurde te verschaffen en van de omwonenden (eveneens huurders van Woonpunt) niet gevergd kan worden zijn aanwezigheid als buurman nog langer te dulden. Dat zijn gedrag [onderbewindgestelde] wellicht niet kan worden aangerekend, omdat het wordt veroorzaakt door zijn ziekte, doet aan de toerekenbaarheid van zijn tekortkoming niet af. Overigens is voor ontbinding (anders dan voor schadevergoeding, en die vordert Woonpunt niet) toerekenbaarheid van de tekortkoming niet vereist. Afweging van het belang van [onderbewindgestelde] bij behoud van deze woonruimte tegen het belang van Woonpunt bij zijn ontruiming, leidt niet tot het oordeel dat de ontruiming achterwege dient te blijven. Naar het zich laat aanzien is het, uiteindelijk, ook niet in het belang van Gerritsen dat hij onbegeleid de woning blijft huren. Hoe dan ook weegt het belang van Woonpunt en de omwonenden om op korte termijn gevrijwaard te worden van (de dreiging van) overlast, vernieling, vervuiling en agressie zwaarder dan het belang van [onderbewindgestelde] om juist deze woning te behouden. De vordering wordt dus toegewezen. De ontruimingstermijn zal worden bepaald op veertien dagen na betekening van het vonnis. In dit verband legt de voorzieningenrechter vast dat Woonpunt ter zitting heeft toegezegd dat zij zich in nauw overleg met betrokken derden/hulpverleners zal inspannen om te zorgen voor opvang van [onderbewindgestelde] , en pas tot ontruiming zal overgaan nadat opvang beschikbaar is of (omdat [onderbewindgestelde] niet meewerkt) onmogelijk blijkt te realiseren
Tot en met de maand van de ontruiming blijft [onderbewindgestelde] de huurprijs verschuldigd. Ook deze vordering wordt toegewezen, zij het met ingang van januari 2019 omdat ter zitting is gebleken dat de huurprijs tot en met december 2018 is voldaan.
Saldo in de Plus zal, als de in het ongelijk gestelde partij, worden veroordeeld in de kosten van deze procedure. De kosten aan de zijde van Woonpunt worden tot de uitspraak van dit vonnis begroot op: - dagvaarding			€    98,01
- griffierecht			€  119,00- gemachtigde salaris 		€
Totaal				€  817,01
De gevorderde nakosten zullen op de hierna onder 5.4. weergegeven wijze worden toegewezen.
De kantonrechter
veroordeelt Saldo in de Plus de woonruimte aan de [adres] te [woonplaats] binnen veertien dagen na betekening van dit vonnis te ontruimen en ontruimd te houden met alle personen en zaken die zich daar vanwege Saldo in de Plus bevinden, met name [onderbewindgestelde] en dien eigendommen, en de woning onder afgifte van de sleutels ter vrije beschikking van Woonpunt te stellen,
veroordeelt Saldo in de Plus tot betaling aan Woonpunt van € 479,78 voor elke ingegane maand vanaf januari 2019 tot aan de dag van ontruiming,
veroordeelt Saldo in de Plus in de kosten van deze procedure, aan de zijde van Woonpunt tot op heden begroot op € 817,01,
veroordeelt Saldo in de Plus, onder de voorwaarde dat zij niet binnen twee weken na aanschrijving door Woonpunt volledig aan de veroordelingen onder 3.1, 3.2 en 3.3 voldoet, in de na dit vonnis ontstane kosten, begroot op:
- € 100,00 aan salaris gemachtigde,
- te vermeerderen, indien vervolgens betekening van dit vonnis heeft plaatsgevonden, met de kosten van dat exploot,
verklaart dit vonnis uitvoerbaar bij voorraad,
Dit vonnis is gewezen door mr. E.P. van Unen en is in het openbaar uitgesproken.
CJ
"
ECLI_NL_RBROT_2016_3563.xml|True|"Beroepsaansprakelijkheid advocaat voor advies algehele huuropschorting. Waarschuwingsplicht. Zorgplicht bij voeren van gerechtelijke procedure.

Team handel
zaaknummer / rolnummer: C/10/484035 / HA ZA 15-925

in de zaak van
wonende te [woonplaats] ,
2.
wonende te [woonplaats] ,
eisers,
advocaat mr. G.A.H. Wiekamp te Hendrik-Ido-Ambacht,
tegen

wonende op een geheim adres, kantoorhoudende te Amsterdam,
advocaat mr. F. van Kersbergen te 's-Gravenhage.
Partijen zullen hierna [eisers] en [gedaagde] genoemd worden.
Het verloop van de procedure blijkt uit:
het tussenvonnis van 20 januari 2016
het proces-verbaal van comparitie van 22 maart 2016.
Ten slotte is vonnis bepaald.
[eisers] hebben vanaf maart 1999 van Woonvisie gehuurd de woning aan de [straat + huisnummer] te Ridderkerk tegen een huur van laatstelijk € 492,92 per maand. Zij bewoonden deze woning met hun gezin van zes personen. In verband met door [eisers] ervaren overlast en andere klachten over het woongenot hebben zij ingaande augustus 2012 de huurbetaling volledig opgeschort. Woonvisie heeft [eisers] op 27 maart 2013 gedagvaard voor de kantonrechter. Per 1 augustus 2013 bedroeg de huurachterstand met rente een bedrag van € 5.707,58. Bij vonnis van 22 november 2013 heeft de kantonrechter de huurovereenkomst ontbonden en [eisers] veroordeeld tot ontruiming. [gedaagde] heeft [eisers] als advocaat bijgestaan vanaf 21 mei 2012 en is als gemachtigde opgetreden in de procedure bij de kantonrechter. [gedaagde] heeft op 3 december 2013 aan [eisers] bericht dat hij hen in het vervolg niet langer bijstond als advocaat.
[eisers] hebben zich vervolgens tot hun huidige advocaat, mr Wiekamp, gewend. De voorzieningenrechter heeft de vordering tot schorsing van de aangezegde ontruiming bij vonnis van 7 februari 2014 afgewezen. Op 11 februari 2014 is de woning door de deurwaarder ontruimd. Bij arrest van 26 mei 2015 heeft het gerechtshof het vonnis van de kantonrechter bekrachtigd.
[eisers] stellen dat [gedaagde] een beroepsfout heeft gemaakt door a) te adviseren tot algehele huuropschorting, zonder te informeren over en te waarschuwen voor het risico dat de algehele huuropschorting tot ontbinding van de huurovereenkomst en daarmee tot ontruiming zou leiden; b) het heeft aan laten komen op een procedure bij de kantonrechter, waarin werd volhard bij de algehele huuropschorting, hoewel [eisers] bereid en in staat waren de huurachterstand te voldoen, waardoor [eisers] zijn blootgesteld aan het risico dat de huurovereenkomst werd ontbonden; c) in deze procedure heeft verzuimd een eis in reconventie in te stellen strekkende tot huurvermindering.
[gedaagde] betwist dat hij heeft geadviseerd tot huuropschorting, dit was volgens hem een eigen initiatief van [eisers] , en voert aan dat [eisers] voldoende waren geïnformeerd en gewaarschuwd over de daaraan verbonden risico’s, hetgeen onder andere blijkt uit de e-mail van [eisers] van 26 juni 2013 en uit zijn eigen e-mail van 17 september 2013. [gedaagde] betwist niet, althans onvoldoende gemotiveerd, dat hij heeft nagelaten tijdig een eis in reconventie strekkende tot huurvermindering in te stellen maar voert aan dat gelet op de huurachterstand van meer dan een jaar hierdoor de ontbinding van de huurovereenkomst hoe dan ook niet te voorkomen was geweest.
Bij de beoordeling van deze stellingen dient tot uitgangspunt dat een advocaat als beroepsbeoefenaar de zorgvuldigheid dient te betrachten die van een redelijk bekwaam en redelijk handelend vakgenoot mag worden verwacht. Voor zover het daarbij gaat om de wijze waarop [gedaagde] als advocaat de procedure bij de kantonrechter heeft gevoerd, brengt deze zorgvuldigheidsplicht mee dat [gedaagde] zijn cliënten [eisers] daarbij niet onnodig mocht blootstellen aan voorzienbare en vermijdbare risico’s. Voor zover het gaat om advisering in het kader van een door [eisers] te nemen beslissing over in dit geval de huuropschorting, brengt de hiervoor genoemde zorgvuldigheidsplicht mee dat [gedaagde] [eisers] in staat heeft gesteld goed geïnformeerd te beslissen. Het antwoord op de vraag of en in welke mate [gedaagde] zijn cliënt [eisers] had behoren te informeren over en te waarschuwen voor het risico dat de algehele huuropschorting tot ontbinding van de huurovereenkomst en daarmee tot ontruiming zou leiden, is afhankelijk van de omstandigheden van dit geval. In dat kader kan onder meer betekenis toekomen aan de ernst en omvang van het desbetreffende risico, de mate van waarschijnlijkheid dat dit zich zal realiseren en de mate waarin de cliënt ervan heeft blijk gegeven zich reeds van dat risico bewust te zijn.
De rechtbank is van oordeel dat [gedaagde] niet met de van hem als advocaat te vergen zorgvuldigheid heeft gehandeld door het – in de situatie dat bij [eisers] na de huuropschorting een aanzienlijke huurachterstand bestond - aan te laten komen op een procedure bij de kantonrechter waarin Woonvisie ontbinding van de huurovereenkomst en ontruiming vorderde en vervolgens in deze procedure namens [eisers] te volharden bij de algehele huuropschorting. Hierdoor heeft hij [eisers] blootgesteld aan het voorzienbare risico dat de huurovereenkomst op grond van de huurachterstand werd ontbonden. De omstandigheden dat [gedaagde] [eisers] heeft gewaarschuwd voor deze risico’s en dat [eisers] , bijvoorbeeld in de e-mail van 26 juni 2013, ervan hebben blijk gegeven zich het risico van ontbinding en ontruiming bewust te zijn, neemt deze onzorgvuldigheid niet weg. De ernst van het risico dat algehele opschorting van de huur met een hoge mate van waarschijnlijkheid tot ontbinding van de huurovereenkomst en tot gedwongen ontruiming zou leiden, brengt mee dat [gedaagde] niet alleen in een vroeg stadium, voorafgaande aan de huuropschorting maar in elk geval voordat Woonvisie de procedure bij de kantonrechter had aangespannen, duidelijk en op niet voor misverstand vatbare wijze voor dit risico had moeten waarschuwen maar ook - in geval [eisers] deze waarschuwing in de wind sloeg; [gedaagde] voert dit aan - nog eens schriftelijk op dit risico had moeten wijzen. Uit het verweer van [gedaagde] kan niet worden afgeleid dat hij aan deze waarschuwingsplicht heeft voldaan. Zijn e-mail van 17 september 2013 kan niet als een toereikende waarschuwing worden aangemerkt: Woonvisie had reeds op 27 maart 2013 de procedure bij de kantonrechter aanhangig gemaakt, op dat moment bestond een huurachterstand van ruim een jaar en [gedaagde] heeft in deze procedure namens [eisers] volhard bij de huuropschorting.
[gedaagde] betwist dat tussen zijn beroepsfout en de schade van [eisers]  (voor zover hier van belang bestaande in proceskosten, executiekosten en verhuiskosten) c.s.q.n.-verband bestaat: volgens hem waren [eisers] hoe dan ook niet bereid en in staat geweest de huur volledig te betalen. Hij heeft een en ander echter onvoldoende met bewijsstukken onderbouwd. Dat had wel op zijn weg gelegen, zeker nu hij in de procedure bij de kantonrechter namens [eisers] het standpunt heeft ingenomen dat zij de vanaf augustus 2012 onbetaald gelaten huur hadden gereserveerd en dat zij in staat waren de huurachterstand aan te zuiveren. [eisers] hebben op 13 januari 2014 ook daadwerkelijk de gehele huurachterstand met kosten en rente ten bedrage van € 7.432,80 in één som betaald (zie productie 19 bij dagvaarding, die door [gedaagde] niet gemotiveerd is betwist). Het c.s.q.n.-verband ontbreekt naar het oordeel van de rechtbank wel tussen het nalaten van [gedaagde] een eis in reconventie in te stellen strekkende tot huurvermindering en de schade. [eisers] hebben tegen de achtergrond van de ernst van het verzuim (een huurachterstand van ruim een jaar) onvoldoende onderbouwd dat het instellen van deze vordering ertoe had geleid dat de kantonrechter de huurovereenkomst niet zou hebben ontbonden en niet tot ontruiming zou hebben veroordeeld.
Het beroep op eigen schuld van [eisers] slaagt deels. [eisers] waren - zij het onvoldoende indringend - gewaarschuwd voor de risico’s verbonden aan de algehele huuropschorting en waren ermee bekend dat deze opschorting tot ontbinding van de huur en gedwongen ontruiming kon leiden. [eisers] hebben hierdoor zelf bijgedragen aan het ontstaan van de schade. Een afweging van de ernst van de over en weer gemaakte fouten, rekening houdend met de omstandigheid dat op [gedaagde] als advocaat een zware zorgplicht rust, brengt mee dat de mate van eigen schuld van [eisers] wordt vastgesteld op 25%.
De schade bestaande in de proceskosten en de executiekosten in verband met de door [gedaagde] onzorgvuldig gevoerde procedure bij de kantonrechter, het executiegeschil en het hoger beroep bedraagt in totaal € 6.229,30. De omvang van deze kosten blijkt uit de afrekening van deurwaarder Flanderijn Van Eck van (prod. 24), die door [gedaagde] onvoldoende gemotiveerd is betwist. Van dit bedrag kan gelet op de mate van eigen schuld bij [eisers] een bedrag van € 4.671,98 is als schade aan de beroepsfout van [gedaagde] toerekenbaar. [eisers] heeft deze kosten in gedeelten aan de deurwaarder betaald. De wettelijke rente is toewijsbaar (telkens) vanaf de dag waarop [eisers] een gedeelte daarvan aan de deurwaarder heeft voldaan. De schade als gevolg van de verhuizing beloopt, gelet op de betwisting door [gedaagde] , een bedrag van € 3.500,- waarvan een gedeelte groot € 2.625,- aan de beroepsfout van [gedaagde] kan worden toegerekend, dit bedrag te vermeerderen met de wettelijke rente vanaf de dag van de ontruiming, 11 februari 2014. [eisers] heeft niet aangetoond dat de opslagkosten van € 188,34 in verband staan met de ontruiming van de woning. De hogere huur voor de nieuwe woning is niet als schadegevolg aan de fout van [gedaagde] toe te rekenen: tegenover een hogere huur staat in beginsel ook een groter huurgenot, zeker waar het gaat om huur van sociale woonruimte van een woningbouwvereniging.  [eisers] heeft voorts niet onderbouwd dat de gedwongen ontruiming heeft geleid tot psychisch leed dat in aanmerking komt voor schadevergoeding of dat anders aanspraak bestaat op smartengeld. Van de schade ten bedrage van in totaal € 9.729,30 is gelet op de mate van eigen schuld bij [eisers] een gedeelte groot € 7.296,98 toewijsbaar, met wettelijke rente als hiervoor omschreven.
[gedaagde] wordt aangemerkt als de in het ongelijk gestelde partij. Hij zal worden veroordeeld in de proceskosten aan de zijde van [eisers] , begroot op € 78,- aan griffierecht, € 94,19 aan exploitkosten en € 768,- aan salaris advocaat (2 pt tarief I), waarbij het liquidatietarief gelet op het aan schadevergoeding uiteindelijk toewijsbare bedrag is gematigd.
De rechtbank
veroordeelt [gedaagde] tot betaling aan [eisers] van een schadevergoeding van € 7.296,98, vermeerderd met de wettelijke rente over een bedrag van € 2.625,- vanaf 11 februari 2014 en over een bedrag van € 4.671,98 telkens vanaf de dag waarop een gedeelte dit bedrag door [eisers] aan de deurwaarder is betaald,
veroordeelt [gedaagde] in de proceskosten aan de zijde van [eisers] , tot aan deze uitspraak begroot op € 78,- aan griffierecht, € 94,19 aan exploitkosten en € 768,- aan salaris advocaat,
verklaart dit vonnis tot zover uitvoerbaar bij voorraad,
wijst het meer of anders gevorderde af.
Dit vonnis is gewezen door mr. W.J. van den Bergh en in het openbaar uitgesproken op 30 maart 2016.
2504/1729
"
ECLI_NL_RBAMS_2017_8187.xml|True|"Een huurder in Amsterdam Oud-Zuid moet zijn huis uit omdat hij anderen in zijn huis liet wonen zonder toestemming van de woningcorporatie.
Afdeling privaatrecht - team kanton
zaaknummer: 6315850  KK EXPL 17-984
vonnis van: 1 november 2017
I n z a k e
gevestigd te Amsterdam
eiseres
nader te noemen: Rochdale
gemachtigde: mr. R.N.E. Visser
t e g e n

gedaagden, nader te noemen de bewindvoerders


wonende te [woonplaats]
nader te noemen: [naam]
gemachtigde: mr. M.L. Cohen
Bij dagvaarding van 21 september 2017 - met bijlagen - heeft Rochdale een voorziening gevorderd. Voorafgaand aan de zitting heeft [naam] stukken ingezonden. Ter terechtzitting van 17 oktober 2017 is de zaak mondeling behandeld. [naam] is verschenen, vergezeld door de gemachtigde. Rochdale is verschenen bij de heer [naam 1] , mevrouw [naam 2] en mr Bartels namens de gemachtigde.
Beide partijen hebben een toelichting verstrekt, deels aan de hand van een pleitnota. De kantonrechter heeft vragen gesteld en de zaak nader met partijen besproken.
Vonnis is bepaald op heden.
1. Als uitgangspunt in dit geding geldt het navolgende:
Rochdale is eigenaar van de woonruimte aan [adres] te [plaats] .    Sinds 14 november 2012 huurt [naam] de woonruimte van Rochdale. Het betreft een sociale huurwoning en de huur bedraagt thans € 625,52 per maand.
In de algemene huurvoorwaarden woonruimte 2009 van Woningstichting Rochdale (verder de algemene voorwaarden) die horen bij de huurovereenkomst, is opgenomen dat [naam] verplicht is de woonruimte zelf te bewonen en daar onafgebroken zijn hoofdverblijf te hebben. Voorts is in de algemene voorwaarden opgenomen dat [naam] de woonruimte zonder voorafgaande toestemming van Rochdale niet geheel of gedeeltelijk aan derden in gebruik mag afstaan. Op overtreding van dit verbod staat een boete van maximaal 15% van de maandhuurprijs per dag. Tot slot vermelden de algemene voorwaarden dat het de huurder verboden is in het gehuurde drugs te verhandelen en/of aanwezig te hebben dan wel andere activiteiten te verrichten, die strafbaar zijn onder de Opiumwet.
Bij beschikking van 24 februari 2015 is [naam] onder bewind gesteld, waarbij gedaagden als bewindvoerder zijn aangesteld.
In april 2015 heeft Rochdale bij een bezoek aan de woonruimte een vrouw en een kind aangetroffen; [naam] was niet aanwezig. In mei 21015 werden twee personen met de Griekse nationaliteit op de woonruimte aangetroffen, terwijl [naam] zelf niet aanwezig was. In juni 2015 heeft Rochdale hierover met [naam] gesproken en hem meegedeeld dat hij de woonruimte niet (geheel of gedeeltelijk) aan derden in gebruik mag geven.
Op 15 juni 2017 heeft Rochdale van de Gemeente Amsterdam een zogeheten ‘Doorzon proces-verbaal’ ontvangen. In het proces-verbaal staat dat bij een inval in de woonruimte drugs is aangetroffen. In de woonruimte was de heer [naam 3] aanwezig, die verklaarde in de woonruimte te verblijven, aldus het proces-verbaal. Daarna heeft Rochdale nog een proces-verbaal  ontvangen, gedateerd 13 juni 2017, en een proces-verbaal gedateerd 14 juni 2017. Alle drie de processen-verbaal zijn in de procedure gebracht.
Rochdale heeft zelf nog een onderzoek laten uitvoeren door het zogenoemde BOB-team van Rochdale, waarvan de bevindingen ook in de procedure zijn gebracht.
Op 5 juli 2017 heeft Rochdale [naam] gesproken en hem verzocht de huurover-eenkomst op te zeggen; [naam] heeft dat geweigerd. Nadien heeft Rochdale nog meerdere omwonenden gesproken, die hun visie op het gebruik van de woonruimte met Rochdale hebben gedeeld.
2. Rochdale vordert als voorziening de bewindvoerders hoofdelijk (voor [naam] ) te veroordelen om de woonruimte binnen 8 dagen na betekening van het vonnis te ontruimen, op verbeurte van een (gemaximeerde) dwangsom, en met machtiging van Rochdale om de ontruiming zelf te doen uitvoeren, desnoods met behulp van de politie. Daarnaast vordert Rochdale veroordeling van de bewindvoerder(voor [naam] ) tot betaling van het bedrag van € 17.169,06 aan verbeurde boetes en € 462,50 aan buitengerechtelijke kosten.
3. Rochdale stelt ter onderbouwing van haar vordering dat [naam] ingevolge het bepaalde in artikel 8.3 van de algemene voorwaarden verplicht is de woonruimte zelf te bewonen. Nu [naam] de woonruimte heeft verlaten/ daar niet meer hoofdverblijf heeft en/of de woonruimte aan derden heeft onderverhuurd/in gebruik heeft gegeven, schiet hij toerekenbaar te kort in de nakoming van de verplichtingen uit de huurovereenkomst. Bovendien is er in de woonruimte drugs verhandeld, hetgeen in strijd is met artikel 8.12 van de algemene voorwaarden. [naam] is daar op grond van artikel 7:219 BW verantwoordelijk voor.
4. Met betrekking tot de boete stelt Rochdale dat op grond van de algemene voorwaar-den de bewindvoerders (voor [naam] ) een boete verschuldigd zijn van 15% van de huurprijs per dag van ingebruikgave, zodat Rochdale een bedrag van € 93,82 per dag vordert. [naam] heeft de woonruimte minimaal sinds maart 2017 in gebruik gegeven een derden, zodat zij in elk geval een bedrag van (30/31 dagen x 6 maanden x € 93,82 =) € 17.169,06 verschuldigd zijn.
5. De bewindvoerders stellen (voor [naam] ) dat de vorderingen van Rochdale moeten worden afgewezen en voeren - kort gezegd - daartoe aan dat beide beweringen van Rochdale - dat [naam] niet meer zijn hoofdverblijf in de woonruimte heeft en de woonruimte aan derden in gebruik heeft gegeven - aantoonbaar onjuist zijn, reden waarom de vorderingen van Rochdale afgewezen dienen te worden.
6. De bewindvoerders voeren daarbij nog aan dat [naam] in 2015 in verband na een knieoperatie korte tijd niet in de woonruimte geslapen heeft, omdat hij de trappen niet op kon. Eind mei 2017 heeft [naam] de sleutel van zijn woonruimte aan een vriend gegeven, de heer [naam vriend] , om voor hem de post te halen. [naam] verbleef toen bij zijn vader, in verband met de afwezigheid van de moeder van [naam] . Degene die door de politie in de woonruimte is aangetroffen, kent [naam] niet.
7. Zij betwisten daarbij de juistheid van de inhoud van de processen-verbaal. De bewindvoerders verzoeken deze buiten beschouwing te laten, mede omdat [naam] uitspraken zijn ontlokt terwijl hij vooraf niet was gewezen op zijn rechten.
8. De bewindvoerders vertegenwoordigen [naam] in en buiten rechte, ook in het geval   dat het gaat om een vordering tot ontruiming van woonruimte, die onder het bewind valt (zie HR 7 maart 2014, ECLI:NL:HR:2014:525). De bewindvoerders moeten derhalve als formele procespartij worden aangemerkt.
9. In dit kort geding dient te worden beoordeeld of de in deze zaak aannemelijk te achten omstandigheden een ordemaatregel vereisen, dan wel of de vordering van Rochdale in een bodemprocedure een zodanige kans van slagen heeft dat het gerechtvaardigd is op de toewijzing daarvan vooruit te lopen door het treffen van een voorziening zoals gevorderd. Het navolgende behelst dan ook niet meer dan een voorlopig oordeel over het geschil tussen partijen.
10. Allereerst wordt overwogen - zoals de kantonrechter reeds tijdens de mondelinge behandeling heeft meegedeeld - dat de processen-verbaal in dit kort geding niet buiten beschouwing  worden gelaten. In een civiele procedure gelden voor de bewijsmiddelen niet de door (de bewindvoerders voor) [naam] aangehaalde strafrechtelijke vereisten. Nog daargelaten dat niet vast staat dat formele vereisten op straffe van nietigheid inderdaad zijn genegeerd.
11. Volgens de algemene voorwaarden is [naam] gehouden de woonruimte zelf te bewonen en is het hem niet toegestaan de woonruimte aan derden in gebruik af te staan, tenzij [naam] daartoe voorafgaande toestemming had van Rochdale. [naam] heeft Rochdale geen toestemming gevraagd; Rochdale heeft [naam] geen toestemming verleend.
12. Vooralsnog is uit de mondelinge behandeling en de ingebrachte stukken voldoende aannemelijk geworden dat in de woonruimte diverse derden zijn aangetroffen, die de woonruimte van [naam] in gebruik hadden (gekregen). Redengevend daarvoor zijn niet alleen de processen-verbaal, maar ook de informatie van de omwonenden en de BOB-rapportage van juni 2017.
13. Daarnaast is bij een inval door de politie in de woonruimte een gebruikershoeveelheid cocaïne en een grote hoeveelheid verpakkingsmateriaal voor drugs aangetroffen. Voldoende aannemelijk is daarmee dat vanuit de woonruimte in drugs werd gehandeld. De volgens de processen-verbaal - en er is geen reden om te twijfelen aan de juistheid van de inhoud daarvan - in de woonruimte aangetroffen goederen wijzen daarop. Ook dat is [naam] ingevolge de bepalingen van de algemene voorwaarden niet toegestaan. Of [naam] zelf wel of niet bij drugshandel betrokken was, maakt geen verschil. [naam] is verantwoordelijk voor degenen aan wie hij de sleutel van zijn woonruimte geeft en voor wat er in de woonruimte gebeurt.
14. Dit wegende wordt geoordeeld dat dermate voldoende aannemelijk is dat in de bodemprocedure de vordering van Rochdale toegewezen zal worden, dat daarop thans vooruit gelopen kan worden. De vordering van Rochdale tot ontruiming zal jegens de bewindvoerders worden toegewezen, op de door Rochdale gevraagde termijn. Voor een termijn van 6 tot 8 maanden, zoals door [naam] verzocht, ziet de kantonrechter geen aanleiding. De door Rochdale gevraagde dwangsom zal worden afgewezen, nu Rochdale zelf de ontruiming kan bewerkstelligen.
15. Dat geldt ook voor wat betreft de zijdens Rochdale gevorderde boete. Los van de vraag of het beding oneerlijk is, kan in deze procedure niet worden bepaald hoeveel weken/dagen [naam] de woonruimte aan derden in gebruik heeft gegeven en/of hoelang er in drugs is gehandeld. Dat zal in de eventuele bodemprocedure nader moeten worden vastgesteld.
16. Ook de buitengerechtelijke kosten zullen worden afgewezen, nu onvoldoende is onderbouwd dat Rochdale kosten heeft gemaakt die de reikwijdte van de proceskostenveroordeling te buiten gaat.
17. Dit betekent dat de vordering van Rochdale wordt toegewezen voor wat betreft de ontruiming en voor wat betreft de gevorderde boete, de dwangsom en de buitengerechtelijke kosten wordt afgewezen.
18. De bewindvoerders worden grotendeels in het ongelijk gesteld en worden daarom deels veroordeeld in de proceskosten gevallen aan de zijde van Rochdale, zoals hieronder bepaald.
De kantonrechter:
veroordeelt de bewindvoerders hoofdelijk om het gehuurde aan de [adres] te [plaats] te ontruimen en ter beschikking van Rochdale te stellen, welke ontruiming zo nodig door de deurwaarder bewerkstelligd kan worden met behulp van de sterke arm conform het in artikel 555 e.v. jo. 444 Rv bepaalde;
veroordeelt de bewindvoerders hoofdelijk in de kosten van het geding aan de zijde van Rochdale tot op heden begroot op € 400,00 voor zover verschuldigd inclusief BTW, aan salaris van haar gemachtigde, € 97,31 aan explootkosten en € 117,00 aan griffierecht;
veroordeelt de bewindvoerders hoofdelijk tot betaling van een bedrag van € 50,00 aan nasalaris, te verhogen met een bedrag van € 68,00 onder de voorwaarde dat betekening van het vonnis heeft plaatsgevonden en de bewindvoerders (althans [naam] ) niet binnen 14 dagen na aanschrijving vrijwillig aan het vonnis hebben voldaan, een en ander indien van toepassing inclusief BTW;
verklaart de veroordelingen uitvoerbaar bij voorraad;
wijst af het meer of anders gevorderde.
Aldus gewezen door mr M.V. Ulrici, kantonrechter, en uitgesproken ter openbare terechtzitting van 1 november 2017 in tegenwoordigheid van de griffier.
Griffier 								Kantonrechter
"
ECLI_NL_RBROT_2016_4152.xml|True|"Vordering tot ontruiming van het gehuurde in kort geding na aantreffen van een hennepdrogerij in het gehuurde één week na aanvang van de huur. Ontbinding gerechtvaardigd ook in het geval van onwetendheid bij huurder aansprakelijkheid ogv art.7:219 BW.
zaaknummer: 5085212 / VV EXPL 16-206
uitspraak: 7 juni 2016

in de zaak van


gevestigd te Rotterdam,
eiseres,
gemachtigde: mr. L.Th. Kleine, advocaat te Rotterdam,
tegen

wonende te Rotterdam,
gedaagde,
gemachtigde: mr. A.C. Bosch.
Partijen worden hierna aangeduid als “Woonstad” en “[huurder]”.
De kantonrechter heeft kennis genomen van de dagvaarding d.d. 23 mei 2016 met producties.
De mondelinge behandeling heeft plaatsgevonden op 31 mei 2016. Namens Woonstad is verschenen mevrouw [S.], bijgestaan door de heer mr. L.Th. Kleine als gemachtigde. Daarnaast is [huurder] in persoon verschenen bijgestaan door zijn gemachtigde de heer
mr. A.C. Bosch. Van het verhandelde ter zitting is aantekening gehouden door de griffier.
De uitspraak van het vonnis is door de kantonrechter bepaald op heden.
In het kader van de onderhavige procedure kan van de volgende vaststaande feiten worden uitgegaan.
[huurder] huurt sedert 23 maart 2016 van Woonstad, krachtens een tussen partijen gesloten huurovereenkomst, de woning staande en gelegen aan het adres [straatnaam en huisnummer] te [plaatsnaam] (hierna: het gehuurde).
Op de huurovereenkomst zijn de Algemene Voorwaarden van Woonstad Rotterdam behorende bij een huurovereenkomst van een zelfstandige woonruimte, versie juni 2009 (hierna: Algemene huurvoorwaarden) van toepassing. In de Algemene huurvoorwaarden is onder meer bepaald:
“





Op 30 maart 2016 heeft een inval plaatsgevonden in het gehuurde door politieambtenaren alsmede ambtenaren van de gemeente Rotterdam. Bij deze inval zijn henneptoppen alsmede diverse benodigdheden voor het drogen van hennep aangetroffen.
Bij brief d.d. 1 april 2016 heeft Woonstad [huurder] in de gelegenheid gesteld om vrijwillig tot de beëindiging van de huurovereenkomst en ontruiming van het gehuurde over te gaan.
[huurder] is niet tot huuropzegging over gegaan.
Woonstad heeft na eiswijziging gevorderd bij vonnis, uitvoerbaar bij voorraad:
[huurder] te veroordelen om het gehuurde binnen drie dagen na betekening van het in dezen te wijzen vonnis, met alle zich daarin bevindende personen en/of zaken te ontruimen en te verlaten en door afgifte der sleutels aan Woonstad ter beschikking te stellen;
[huurder] te veroordelen tot betaling aan Woonstad van een bedrag van € 655,79 per maand vanaf juni 2016 tot en met de maand waarin Woonstad weer de beschikking over het gehuurde heeft, een ingegane maand voor een volle gerekend;
[huurder] te veroordelen in de kosten van het geding.
Aan de vordering heeft Woonstad - zakelijk weergegeven en voor zover thans van belang - de volgende stellingen ten grondslag gelegd. Door de gemeente Rotterdam en de politie is slechts zeven dagen na aanvang van de huurovereenkomst bijna 11 kilo aan gedroogde henneptoppen aangetroffen in het gehuurde alsmede diverse benodigdheden voor het drogen van hennep. In het gehuurde stond voorts geen bed en was slechts een bank, stoel en een tv aanwezig. Woonstad heeft dan ook reden om aan te nemen dat het gehuurde slechts gebruikt is ten behoeve van de hennepdrogerij en er niet gewoond werd.
[huurder] heeft door het exploiteren van een hennepdrogerij vanuit het gehuurde, waarmee stankoverlast is veroorzaakt, in strijd gehandeld met het bepaalde in artikel 7:213 BW (het zich als goed huurder gedragen), artikel 7:214 BW (het gebruik van de woning conform bestemming) alsmede de huurovereenkomst. Het is vrijwel zeker dat de kilo’s hennep bedoeld waren voor de handel. Woonstad hanteert een streng beleid ten aan zien van hennep en wenst onder geen voorwaarde dat een dergelijke handel in en rondom het gehuurde plaatsvind. Het is vaste rechtspraak dat het bedrijfsmatig kweken (en/of drogen) van hennep een ernstige tekortkoming in de nakoming oplevert die een ontbinding van de huurovereenkomst (en dus ook ontruiming van het gehuurde) rechtvaardigt. Van Woonstad kan niet worden gevergd dat zij [huurder] het gebruik van het gehuurde nog langer toestaat en verzoekt dan ook [huurder] te veroordelen tot ontruiming van het gehuurde.
Ook voor het geval dat juist is wat [huurder] stelt, te weten dat zonder zijn medeweten een derde de in het gehuurde aangetroffen hennepdrogerij heeft aangebracht, hetgeen Woonstad niet aannemelijk lijkt, geldt dat [huurder] daarvoor aansprakelijk is nu hij aan deze derde middels overhandiging van de sleutel en met zijn goedvinden de toegang tot het gehuurde heeft verschaft. Op grond van artikel 7:219 BW geldt immers dat een huurder jegens de verhuurder op gelijke wijze als voor eigen gedragingen aansprakelijk is voor de gedragingen van derden die met zijn goedvinden het gehuurde gebruiken of zich daar bevinden.
Woonstad heeft een spoedeisend belang bij haar vordering nu zij het gehuurde weer tot haar beschikking wenst te krijgen om te verhuren. Voor Woonstad als verhuurder van sociale woningen en de woonbelangen die zij behartigt, dient dat een groot belang en dat belang weegt zwaarder dan het belang van [huurder] om in het gehuurde te blijven wonen, mede gezien de ernst van de tekortkoming en de zeer korte duur van de huurovereenkomst.
[huurder] heeft tegen de vordering - zakelijk weergegeven en voor zover thans van belang - het volgende aangevoerd. Hoewel juist is dat in het gehuurde hennep is aangetroffen, betwist [huurder] dat sprake is van een toerekenbare tekortkoming in de nakoming. Daartoe stelt [huurder] dat hij na ontvangst van de sleutel van het gehuurde op woensdag 21 maart 2016, deze op vrijdag 23 maart 2016 aan een hem bekende derde heeft gegeven met als doel dat deze voor hem diverse werkzaamheden in het gehuurde zou verrichten waaronder schilderwerk en het leggen van een laminaatvloer. Deze derde heeft vervolgens zonder kennis en medeweten van [huurder] hennep in het gehuurde te drogen gehangen. Na overdracht van de sleutel aan voornoemde derde is [huurder] niet meer in het gehuurde geweest, waarna hij pas na de inval door de politie en de gemeente Rotterdam van het voorgaande in kennis is gesteld.
[huurder] stelt voorts dat geen sprake is van “goedvinden” in de zin van artikel 7:219 BW, nu [huurder] nimmer toestemming heeft gegeven om de aangetroffen hennep alsmede de voor het drogen benodigde materialen in het gehuurde te plaatsen en het gehuurde te gebruiken als een hennepdrogerij.
Onvoldoende aannemelijk is dat de onderhavige vordering in een bodemprocedure zal worden toegewezen. Onderhavige vordering leent zich meer voor een uitgebreide behandeling in een bodemprocedure. Daarbij kan [huurder] zijn stellingen nader onderbouwen. Voorgaande is door de nog lopende strafprocedure voor [huurder] niet goed mogelijk. Meegewogen dient voorts te worden dat het niet om een hennepplantage gaat alsmede dat het voor [huurder] van groot belang is om zijn woning te kunnen behouden.
Voldoende is gebleken dat Woonstad een spoedeisend belang heeft bij de door haar gevorderde voorziening, zodat zij in zoverre ontvankelijk is in haar vordering.
In dit kort geding dient, mede op basis van hetgeen partijen naar voren hebben gebracht, te worden beoordeeld of de in deze zaak aannemelijk te achten omstandigheden een ordemaatregel vereisen dan wel of de vordering van Woonstad in een bodemprocedure een zodanige kans van slagen heeft dat het gerechtvaardigd is op de toewijzing daarvan vooruit te lopen door het treffen van een voorziening zoals gevorderd. Het navolgende behelst dan ook niet meer dan een voorlopig oordeel over het geschil tussen partijen.
Het onderhavige geschil spitst zich toe op de vraag of [huurder] is tekortgeschoten in de verplichtingen die voortvloeien uit de tussen partijen geldende huurovereenkomst alsmede de daarop van toepassing zijnde Algemene huurvoorwaarden, en zo ja, of de tekortkoming een ontbinding van de huurovereenkomst rechtvaardigt.
Als onweersproken staat vast dat in het gehuurde één week na aanvang van de huurovereenkomst een (bedrijfsmatige) hennepdrogerij is aangetroffen. Voorgaande levert een tekortkoming op in de nakoming van de huurovereenkomst, meer in het bijzonder artikel 6.4 van de Algemene huurvoorwaarden alsmede een handelen in strijd met de artikelen 7:213 en 7:214 BW.
Uit het bepaalde in artikel 6:265 lid 1 BW volgt, dat iedere tekortkoming van een partij in de nakoming van zijn verbintenissen, aan de wederpartij de bevoegdheid geeft om de overeenkomst geheel of gedeeltelijk te (doen) ontbinden, tenzij de tekortkoming gezien haar bijzondere aard of geringe betekenis deze ontbinding met haar gevolgen niet rechtvaardigt. Voor ontbinding is een toerekenbare tekortkoming voorts niet vereist.
[huurder] heeft onder meer aangevoerd dat de tekortkoming hem niet kan worden aangerekend nu de hennepdrogerij door een derde in het gehuurde is geplaatst en hij daarvan geen wetenschap heeft gehad. Voorgaande is door Woonstad gemotiveerd betwist, waarbij zij onder meer stelt dat de verklaring van [huurder], gelet op de omstandigheden dat binnen een tijdsbestek van slechts één week na aanvang van de huur uitgebreide installaties voor een hennepdrogerij zijn aangebracht en [huurder] hoewel hij stelt geen werk te hebben de werkzaamheden tegen betaling heeft uitbesteed aan een derde welke geen (goede) vriend van hem is, niet aannemelijk is. Gelet op de gemotiveerde betwisting van Woonstad en gebrek aan onderbouwing van de zijde van [huurder], is deze stelling dan ook niet komen vast te staan. Daarbij komt dat zelfs indien [huurder] in zijn lezing zou worden gevolgd dat een derde verantwoordelijk is voor het plaatsen van de hennepdrogerij, dan heeft te gelden dat [huurder] op grond van artikel 7:219 BW op gelijke wijze als voor zijn eigen gedragingen aansprakelijk is voor de gedragingen van derden die met zijn goedvinden in het gehuurde verblijven. Nu [huurder] naar eigen zeggen de sleutels van het gehuurde aan de door hem genoemde derde heeft gegeven en toestemming heeft verleend om zich in het gehuurde te bevinden, kan worden aangenomen dat deze derde zich met goedvinden van [huurder] in het gehuurde bevond. Niet vereist is daarbij dat dient vast te staan dat [huurder] zijn toestemming voor de gedragingen van deze derde heeft verleend. Evenwel geldt dat voor gedragingen van een derde de huurder alleen aansprakelijk is naar mate dat ook de huurder zelf zich, met het oog op die gedragingen, niet als goed huurder heeft gedragen, bijvoorbeeld door er onvoldoende op toe te zien dat die gedragingen achterwege zouden blijven. Nu [huurder], naar eigen zeggen, gedurende de dagen na de sleutelafdracht niet meer in het gehuurde is geweest heeft hij een risico genomen. Van [huurder] had als goed huurder verwacht mogen worden dat hij een oogje in het zeil hield. Door niet meer in het gehuurde aanwezig te zijn en toezicht te houden heeft hij het over zichzelf afgeroepen dat er in zijn woning onoorbare dingen zijn gebeurd. [huurder] kan naar het voorlopig oordeel van de kantonrechter voor die gedragingen dan ook aansprakelijk worden gehouden.
De overige door [huurder] aangevoerde persoonlijke omstandigheid, te weten dat hij al sinds lange tijd op een woning heeft gewacht en zijn woning graag wil behouden, is niet dermate zwaarwegend dat het woonbelang van [huurder] dient te prevaleren boven het belang van Woonstad bij een huurder die zich houdt aan de woonbestemming en die zich als goed huurder gedraagt. Het belang van Woonstad is mede gelegen in het beschermen en bewaken van de leefomgeving van omwonenden alsmede dat schaarse sociale huurwoning niet worden onttrokken aan de woningvoorraad.
Nu het hier niet gaat om een tekortkoming van bijzondere aard of geringe betekenis, maar om ernstige tekortkomingen in de nakoming van de verplichtingen uit hoofde van de huurovereenkomst, valt te verwachten dat deze vordering in een bodemprocedure zal worden toegewezen. Gelet op de ernst van de tekortkoming kan van Woonstad in redelijkheid niet worden verlangd dat [huurder] nog langer gebruik maakt van het gehuurde ook al is de huurovereenkomst nog niet rechtsgeldig geëindigd.
De vordering tot ontruiming wordt derhalve toegewezen, met dien verstande dat de ontruimingstermijn op 14 dagen na betekening van dit vonnis wordt gesteld.
Woonstad wordt als de in het ongelijk gestelde partij veroordeeld in de kosten van de procedure.
De kantonrechter,
rechtdoende in kort geding:
veroordeeld [huurder] om binnen 14 dagen na betekening van het in deze te wijzen vonnis het gehuurde met al het zijne en de zijnen te ontruimen en ontruimd te houden;
veroordeelt [huurder] tot betaling aan Woonstad van een bedrag van € 655,79 per maand vanaf juni 2016 tot en met de maand waarin Woonstad weer de beschikking heeft over het gehuurde, een ingegane maand voor een volle gerekend;
veroordeeld [huurder] in de kosten van de procedure, aan de zijde van Woonstad tot op heden begroot op € 213,01 aan verschotten en € 400,- aan salaris gemachtigde;
verklaart dit vonnis uitvoerbaar bij voorraad en wijst af het meer of anders gevorderde.
Dit vonnis is gewezen door mr. L.J. van Die en uitgesproken ter openbare terechtzitting.
495
"
